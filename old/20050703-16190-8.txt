The Project Gutenberg eBook, La Divina Comèdia: Complete, by Dante
Alighieri, Translated by Ermes Culos


This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.net

** This is a COPYRIGHTED Project Gutenberg eBook, Details Below **
**     Please follow the copyright guidelines in this file.     **




Title: La Divina Comèdia: Complete
       English title is Dante's Divine Comedy, Complete


Author: Dante Alighieri



Release Date: July 3, 2005  [eBook #16190]

Language: Friulan

Character set encoding: ISO-8859-1


***START OF THE PROJECT GUTENBERG EBOOK LA DIVINA COMèDIA: COMPLETE***


Thanks to Ermes for this translation, and Al Haines for formatting. 



Translation Copyright (C) 2005 by Ermes Culos.



La Divina Comèdia

di Dante Alighieri


Tradusùda tal furlàn di San Zuàn di Cjasàrsa

da Ermes Culos

Preàmbul

Chista tradusiòn a è stada fata par divièrsis razòns. Ta li mes
ultimis  visitis a San Zuàn i'ai notàt che i zòvins a no ùsin cuasi
maj il furlàn cuant ca discòrin fra di lòu. Cuasi sempri a si esprìmin
in taliàn--encja cuant ca pàrlin cuj so genitòus. Che chistu al sèdi
in ducju i sens un ben o un mal a è roba discutìbil. A somèa, però,
che sta usànsa daj zòvins a sta segnalànt una specje di màndi a la
lenga furlàna. Cuant che scju zòvins a saràn encja lòu pàris e màris,
cuasi sensàltri a ghi parlaràn taliàn ai so fiòj, cul risultàt che paj
fiòj di che generasiòn lì il furlàn al sarà na curiositàt e basta;
sensàltri a nol sarà pì che lenga viva ca usàvin i so nonus. Cussì
chista tradusiòn a è un me pìsul contribut a la preservasiòn da la
lenga daj nustri vècjus.

I me fiòj, nasùs in Canada, a cognòsin a mondi puc il furlàn. Una dì,
forsi, a saràn tentàs di parlà il furlàn si no altri par capì se ca la
scrit so pàri. A pol dàsi encja che il me lavoru a ju incuriosarà a
lèzi Dante--ca no sarès tant na bruta roba.

Mi par di capì che La Divina Comèdia a è stada za traduzùda in furlàn,
però in tal furlàn classic, di Ùdin, di San Danèj. Da se chi saj jò,
li òperis di Dante a no son maj stadis traduzùdis (par complèt) tal
furlàn di San Zuàn di Cjasàrsa--cal sarès il me furlàn, la lenga daj
me vecjus, daj me fradis, da li me memòris da frut. Par tradùzi Dante
a no mi ocorarès altra razon che chista.

Pasolini, ta un daj so scrìs, a la sugerìt che par tant valòu cultural
cal vèdi, il furlàn al resta pur sempri la lenga dal contadìn; a me
mòut di capìlu, una lenga che, encja se coma spièli a fa ben jòdi se
ca lè un furlàn, a resta pur sempri una lenga semplicjòta, adatàda a
la vita da paesùt, cu la so parlada daj cjamps, da li stàlis, da la
plasa, dal bar, da la marìnda e sèna, da li nòsis, daj funeràj, e daj
odòus e rumòus da li sèris di estàt. Una lenga, dùncja, sensa nisùna
pretèsa di podèj tiràsi su da la cjèra e rivà a esprìmi valòus
culturàj pì als e astràs.

E che lì, che di jòdi se Dante al varès podùt usà il furlàn coma il so
"dolce stil novo" invènsi dal toscàn--che lì a è stada na roba ca mi'a
incuriosìt tant e ca mi a pocàt un bel puc a fa stu còmpit.


Guida a la pronuncja dai vocàbuj usàs ta chista tradusiòn

Vocàls:

Li vocals a van pronuncjàdis coma ches dal taliàn. L'acènt vièrt ( ` )
a lè usàt par indicà la sìlaba ca risèif l'acènt natural da la peràula
o pur par indicà significàs diferèns da la peràula, coma par esèmpli
"nòta" e "notà." Par razòns di semplicitàt a no son usàs altri acèns
(coma chel sieràt o chel dopli). Coma tal casu di "nòta" e "notà," la
distinsiòn di significàt a è rindùda asàj ben dal acènt vièrt.


Consonàns:

1. La i-lùngja ( J ) a è usàda par indicà il sun da la "j"  in
peràulis coma "jò" e "cjàsa."
2. La "z" a è sempri dolsa, coma ta li peràulis "zin," "zìmul,"
"azèit" e "lizèj."
3. La "s" a è cuasi sempri dura, coma ta li peràulis "stala,"
"strapàs" e "maestro." Ogni tant a ritèn il sun dols, coma tal taliàn;
par esèmpli "causa" e "pàusa."
4. La "c" o la "g" seguìda da la i-lùngja a ghi conferìs a la "c" o a
la "g" il sun mol coma ta li peràulis "dincj" e "grancj" opùr "dòngja"
e "stàngja."
5. La tradusiòn a no fa distinsiòn fra la "c" dura e la "q."



Esigènsis di rima:

La tradusiòn a mantèn il pì pusìbul la tersa rima dal original, encja
se ogni tant a rìmin doma li ultimis dos lèteris di una riga (o
adiritùra l'ultima e basta), càsus ca susèdin raramìnt  in Dante.

La tradusiòn a si atèn pur a la endecasìlaba dal original. Purtròp,
righis di dèis o dòdis sìlabis, na volta chì, na volta lì, a sbrisin
jù. A è da notà, però, che encja Dante ogni tant al usa cualchi sìlaba
in pì o in mancu.



Riconosimìnt:

Ta la me tradusiòn a mi'a tant asistìt La Divina Commedia, Testo
Critico della Società Dantesca Italiana, riveduto, col commento
Scartazziniano rifatto da Giuseppe Vandelli. A mi'a pur judàt la
version eletrònica Mediasoft da La Divina Commedia.
Par mancjànsa di un vocabolàri dal furlàn di San Zuàn di Cjasàrsa,
i'ai usàt il Vocabolario della Lingua Friulana di Maria Tore Barbina,
ca mi è stat amòndi ùtil, coma che ogni tant a mi è stat ùtil pur Il
Nuovo Pirona.



  Prima Cantica: Infièr

  Cjant Prin

  A metàt strada dal nustri lambicà
  mi soj cjatàt ta un bosc cussì[1] scur
  che'l troj just i no podevi pì cjatà.

  A contàlu di nòuf a è propit dur:
  stu post salvàdi al sgrifàva par dut
  che al pensàighi al fa di nòuf timour!

  Che colp amàr!  Murì a l'era puc pi brut!
  Ma par tratà dal ben chi'ai cjatàt
  i parlarài dal altri chi'ai jodùt.

  I no saj propit coma chi soj entràt:
  cun chel gran sùn che in chel moment i vèvi,
  la strada justa i vèvi bandonàt.

  Necuàrt che in riva in su i zèvi
  propit la ca finiva la valàda--
  se tremaròla tal còu chi sintèvi--

  in alt jodùt i'ai la so spalàda
  vistìda belzà dai rajs dal pianèta
  cal mena i àltris dres pa la so strada.

  Mancu pòura alòra--maladèta--
  che dentri tal còu mi veva duràt
  la not di dolòu fin ta sta mèta.

  E coma chel che cuj so sfuàrs da mat
  a lè rivàt da l'onda a la riva
  al vuàrda di nòuf il perìcul scjampàt,

  cussì jo cu la mìns ca mi bulìva
  mi soj voltàt davòu a vuardà il pàs
  che maj, ma maj, a la lasàt zent viva.

  Dopo èsimi riposàt dal strapàs
  mi soj metùt a zi su pa la riva
  si che il piè fer a l'era sèmpri il pì bas.

  Vàrda tu, ta la culìna, viva
  una lins tant svelta e lizerùta
  cu' na pièl maciàda ca la vistìva

  davànt di me dut ta'un colp a si bùta
  e tant intrìc a mi'a dat sta trapèla
  ch'in davòu quasi mi'a fat zì, la bruta!

  In ta sta matìna amòndi bièla
  al zeva su'l sorèli cun che stèlis
  ch'èrin cun lui quànt che l'amòu divìn 'la

  movùt par prin dutis che robis bièlis;
  cussì che i vèvi razòn di sperà
  da la lìnsa[2] dal pèl pituràt e lìs

  cul timp e'l dòls da la stagiòn ca l'èra;
  ma'i no savèis se pòura ca mi'a fàt
  la vista di un leòn che da la sièra

  ben cùntra di me si veva slancjàt
  cul cjavòn alt e una fàn rabiòsa
  che l'ariùta stèsa a veva tremàt.

  E una lupa di sigùr bramòsa
  par via da la so gran magrèsa
  --a cui ghi la vèvia fata pelòsa?--

  a mi a mi era di tanta gravèsa
  cul teròu cal vegnèva fòu dai so vùj
  che vìa lui il sperà da l'altèsa!

  E coma chel ca'l crompa robis par lùi,
  fin cal rìva il momènt cal pièrt su dut
  al stenta a cròdighi, coma i mùi;

  cussì i eri restàt jò ta chel trojùt
  parsè che'l nemàl sensa nisuna pàs
  mi feva zì'n ju, la che'l sorèli 'lè mut.

  Intànt chi mi ruvinàvi la a bas
  davànt daj vùi a no mi'èse capitàt
  chel chi lu vin scoltàt puc tai timps pasàs.

  Cuànt che lui di front di me a si a mostràt
  "Miserere di me," i ghi'ai sigàt,
  "se sòtu tu, ombrèna o omp fàt?"

  E lui cussì: "No omp; omp i soi za stàt,
  e i mes a èrin ducju dòi lombàrs;
  tant l'un che l'altri bon mantovàn lè stat.

  Nasùt sub Jùlio, èncja se un puc tars,
  i ai vivùt a Roma sot il bon Augùst
  tal timp dai dìus dùcius fals e busiàrs.

  Soj stat poèta e i'ai cjantàt dal just
  fi d'Anchise, vegnùt u chì da Troja,
  dop'che l'Ilion brusà 'la jodùt, cun puc gust.

  Ma tu, parsè tòrnitu ta sta nòja?
  parsè no scàlitu la culinùta
  ca è prinsìpit e razòn di dut'la giòja?"

  "Sotu tu chel Virgilio, font maj suta,
  che dal bjèl parlà i no ti sos maj sidìn?"
  i ghi'ai rispundùt cu la front basùta.

  "O dai altri poès onòu e rampìn,
  i speri cal zòvi'l gran lèzi e amòu
  ca mi'an fat zi'n sercia dal to lumìn.

  Ti sos tu il me maestro e autòu,
  doma tu ti sos chel dal cual i'ai cjòlt
  il stil bjèl ca mi a fat sì grant onòu.

  Jòt che lupa ca m'ha fat fa ziravòlt:
  liberèimi di ic, tu chi ti sas tant,
  che ic a mi ha lasàt cussì tant stravòlt."

  "Cambia strada prima da zi in davànt,"
  'la dita, vint jodùt li me làgrimis,
  "se stu brut bosc ti vus lasà scjampànt,

  che la bestia pa la cuàl ti plànsis
  no làsa nisùn pasà par sta via.
  Lu copa e basta--cussì lu impedìs.

  A è tant colma di cativèria
  che maj no si svuèjta da la brama--
  sempri a mangiarès, sta  bruta tròja!

  Cun tàncju nemài a fa da putàna
  e pi'ncjamò a saràn fin che'l Veltri[3]
  a la farà ben crepà, sta rufiàna.

  Chistu nol mangiarà ne cjera ne pèltri,
  ma conosènsa, amòu e gran virtùt,
  e luj al vivarà tra feltri e feltri.

  Sta puòra Italia a varà pur salùt
  par cùi a è muàrta la Camilùta
  ferìda cun Euriàl, Turn e Nisùt.

  Chistu la scorsarà d'ogni vilùta,
  fin ca la varà ta l'Infièr ributàda,
  la che l'invidia 'veva radìs, duta.

  Jò pal to ben i ghi l'ai za pensàda;
  tenti davòu di me; stàmi visìn;
  zarìn fòu di chì pa l'eterna strada,

  indulà che i disperàs a sìghin,
  e si lamèntin li ànimis vècis
  che la seconda mùart dùcius a bràmin;

  ti jodaràs, po', ches ca son contèntis
  tal gran fòuc, parsè ca sperìn di zi li,
  un bel dì, fra li ànimis beàdis.

  Dopo, se cun lòu i ti volaràs zì,
  ti zaràs cun anima ben pi degna:
  cun ic ti lasarài al me partì;

  che l'imperatòu che lasù al regna
  par ch'jò'i soj stat ribèl al so alt comànt
  nol vòu che par me la di lui si vègnja.

  Chì'l stà, chel che di dùt a lè comandànt,
  chì a lè il so post e la so sitàt:
  beàt chel che chì al clàma in davànt!"

  "Ti domandi di nòuf, poeta laudàt,
  par chel diu che tu no ti'às cognosùt,
  fa'n mòut chi scjàmpi stu mal disgrasiàt,

  mènimi ta chel post chi ti'as jodùt,
  chi vuèj jòdi la puàrta di San Pièri
  e chei ch'al jòdi a ti'àn tant displasùt."

  A si'a movùt, e jò visìn ghi èri.




  Cjànt Secònt

  Il dì al stava finìnt, e l'imbrunì
  al ciolèva i nemài ca son in cjèra
  da li so fadìjs, e dòma jò u chì

  mi preparàvi par lotà che guèra
  tant dal cjaminà e pì da la pietàt
  che, précis, i farài jòdi com'èra.

  Judàimi, Mùsis; e'Nzèn[4], tènti alsàt.
  O mìns chi ti has scrìt se ch'j'ài jodùt,
  chì si mostrarà la to nobilitàt.

  I'ài tacàt: "Poèta, vuàrdimi dùt,
  jòt se di virtùt in daj asàj, e còu,
  prima di vèimi tal pas pì alt metùt.

  Tu ti dis che di Silvio il genitòu,[5]
  encjamò corutìbil, al imortàl
  sècul a lè zùt, cun cjàr e pièl di fòu.

  Però, se l'aversàri di ògni màl
  'lè stat bon cun luj pensànt a l'àlt efièt
  cal sarès vegnùt da luj e'l chì e'l cuàl,

  nol par un gran màl a l'òmp di intelèt,
  che luj a l'èra di Roma e impèr
  dal grant empìreo par pàri elèt:

  La cual e'l cual, a volèj dìzi il vèr,
  stabilìda'è stada coma il post sànt
  'ndà ca risièit il sucesòu dal gran Pièr.

  Par chist'andàda che tu ti ghi das vànt,
  a la cjatàt fòu ròbis ca l'an judàt
  a vìnsi, èncja il Papa, pì avànt;

  il Vas[6] d'elesiòn a si è pur inoltràt
  par partàighi cunfuàrt a chej puòrs fedèj
  ch'il podèi salvàsi a vèvin speràt.

  Ma jò parsè vègniu; non dèze di mièj?
  jò no sòj Enèa, e nència Pauli;
  no lu mèrti, lu san ència i usièj.

  A l'è par chìstu che se'i mi làsi zi lì
  no vorès che il me vignì al fos màt:
  tu'l sàs, dìs tu, che jò no rìvi fin lì."

  E coma chel ca nol vòu pì'l desideràt,
  e nòuf pensèis a ghi càmbin propòsit,
  di mout che dal prìn dut a lè cambiàt;

  cussì i'ài fat jò ta chel post scurìt,
  parsè, pensànt, i'ai bandonàt imprèsa,
  ca era propit bruta in prinsìpit.

  "Se jò i'ài ben capìt la to intèsa,"
  a'a rispundùt che brava ombrèna,
  "ti sos un bel puc pauròus, n'ocòr scusa;

  e chistu tanti vòltis il omp al frena
  e gh'impedìs di creà robis bièlis;
  cussì fan li bèstis cuant c'an  ombrèna.

  Par chè tu da sto timòu ti ti lìberis,
  i ti dizarài di te dut se chi sàj
  dal prin moment chi ti mi'as dat pensèis.

  I'èr'lì cun chej che pi'n alt no zaràn maj,
  e una beàda da li pì bièlis
  mi'a clamàt, e jò ghi'ài dìta, ‘Dìzmi, dàj.'

  Ghi luzèvin i vùj pì da li stèlis,
  e ic'a scuminsiàt, dòlsa e bùna,
  cun vòus da ànzul ta li peràulis:

  ‘O tu buna anima mantovana,
  famosa encjamò tal mont e in su,
  ca restarà fin ch'el mont si lontàna,

  il me bon compàj, e no par càsu,
  ta chel rivòn desert 'lè sì impedìt
  dal cjaminà che dal timòu al vòu zi jù.

  i'ai pòura cal sedi sì'nsiminìt
  ch'jò tars al ajùt mi sedi levàda,
  coma che lasù di luj i'ai capìt.

  'Dès mòviti: cun peràula ornàda
  e cun se ca zova a tègnilu su,
  jùdilu, ch'jò mi sìnti consolàda.

  I sòj Beatrìs, chi ti prèj da ca su;
  i ven dal post 'ndulà chi volès tornà;
  a mi fa parlà l'amòu ca lè pi'n su.

  Cuànt chi tòrni cùl me signòu a parlà,
  di te i mi lodaràj di spès cun luj.'
  A'a tasùt: e pront jò a favelà.




  ‘O fiòla di virtùt, unica par cùj
  la nùstra ràsa a è pi colma di dùt
  chel cjèl ca la tant màncu gràncj' i sìrcui.

  Tant mi plàs l'òrdin chi ti mi'as metùt
  che l'ubidì, se'l za fòs, al sarès tars;
  dis pur il to volèj; al sarà sintùt.

  Ma dìzmi parsè chi no ti'as reguàrs
  di vignì ca jù propit ta stu cèntri
  da chel gran post, là che di tornà ti àrs.'

  ‘Sicòma chi ti vòus savèi tant in dèntri
  ti dis a la cùrta,' a'a rispundùt,
  ‘parsè  ch'i no'ai pòura di se ch'jò'i èntri.

  Si a di tèmi dòma di chel, dut
  chel, cal podarès a àltris fàighi mal;
  d'àltri no, ca nol ocòr èsi temùt.
  Jò'i soj fata par gràsia di Diu, tal,
  ca no mi tòcja la vùstra misèria,
  coma che stu gran fòuc no mi è letàl.

  Fèmina gentìl[7] a è lasù, sèria
  par chist'impedimìnt che par me ti vàs,
  che il judìsi dur lasù al va via.

  Chìsta a ghi'a fat sen a Lùsia[8], pi'n bàs
  e ghi'a dita:--A la di te'l to fedèl
  amòndi bisùgna; adès chìstu ti lu sàs--.

  Lùsia, ca è cùntra di ògni crudèl,
  a è vegnùda li 'ndulà ch'i'èri jò,
  beàda, sintàda cu' l'antìca Rachèl.

  A' dit: Beatrìs, loda di Dio,
  no jùditu chel che tànt ben ti ha volùt,
  che par tè al vulgar ghi ha dit adìo?

  No sìntitu il so plànsi penosùt?
  No jòditu la muàrt ch'al sta combatìnt
  ta che curìnt che'l mar no'a maj vinsùt?

  Tal mont no è maj stàda sì svelta zènt
  a fa'l so còmut o vèj'l so dàn scjampàt,
  coma me, che dopo un moment

  i soj vegnùda jù dal me post beàt,
  fidàda dùta dal to onèst parlà
  cal onòra te e chej ca l'an scoltàt.'

  Dopo di vèjmi fat dut stu razonà,
  si'a voltàt cuj vuj luzìns di làgrimis,
  chè sensa tontonà svèlt mi soj movùt

  e'i soj vegnùt da te, li chi ti èris;
  i'ài scorsàt che tròja chi ti has temùt,
  che sbrisà ti a fat da li rivis jùstis.

  Dùncia se èse? Parsè sòtu fermùt?
  Parsè i'atu cussì tanti pòuris?
  Su, dati coràgiu, no butàti jù dal dùt!

  Vuàrda che tre fèminis benedètis
  a si cùrin di te lasù tal cjèli,
  e'l me parlà ti promèt robis bièlis."

  Coma i florùs che di not il gèli
  a ju inghirizìs, cu la prima lùs
  a si vièrzin dùciu dres tal so stèli;

  cussì cun me, ch'i'èri di virtùt mùs,
  dut t'un trat mi soj sintùt plen di coràgiu;
  i'ài dit, com'un che dùbis non da maj vùs:

  "O se buna chè ca mi'a judàt ca jù,
  e tu pur chi ti'as ubidìt sùbit
  a se ca ti'a dita, cun tant elògiu!

  Desidèri ti mi'as metùt tal còu cal rit,
  tal che pì in davànt i vuèj zi cun te:
  i soj propit tornàt tal prin propòsit!

  Va, c'un sòu volèj ni unìs, te e me:
  tu duce, tu maestro e tu paròn."
  Sì ghi'ai dita, e dopo ca si'a movùt,

  i soj entràt ta chel alt e vert stradòn.




  Cjànt Ters

  PAR ME SI VA LÀ DA LA VAL DISGRASIADA,
  PAR ME SI VA LÀ DA L'ETERNO DOLÒU,
  PAR ME SI VA LÀ DA LA ZENT PIERDÙDA.

  IL JÙST A LA MOVÙT IL ME GRAN FATÒU:
  I SOJ DA LA FUÀRSA DIVINA STAT FAT,
  DAL DUT SAVÈJ E GRANT, E DAL PRIN AMÒU.

  NÙJA DAVÀNT DI ME 'LÈ MAJ STAT CREÀT,
  FÒU CHE CHEL CHE COMA ME 'LÈ SEMPRI CHÌ.
  DUT'L SPERÀ BANDÒNA NA VOLTA ENTRÀT.

  Sti peràulis, scùris coma l'imbrunì,
   jodùt i'ài scrìtis insìma d'un puartòn;
  e jò: "Mestri, jùdimilis a capì."

  E lùj a mi, coma un cal sa dut benòn,
  "Chi a'è miej bandonà ogni suspièt;
  chi a'è mièj cal sedi mùart ogni tontòn.

  Sin tal post rivàs ca no lè maj cujèt.
  T'jodaràs zent che di mal'n dan da par dut
  e ca'an pierdùt il ben dal'intelèt."

   E avìnt la so man ta la me metùt,
  cun mùsa suridìnt, ca mi'a dat cunfuàrt,
  cun luj ta li ròbis segrètis soj zùt.

  U chi làgnis, suspìrs, e plànzi fuàrt
  si sintèvin ta l'aria sensa stèlis,
  che jò dal me lagrimà mi soj necuàrt.

  Lènghis divièrsis e strambolotàdis,
  colps di ràbia e peràulis di dolòu,
  vòus su, vòus jù, cun sun di mans judàdis,

  a fèvin un mulineà di rumòu
  ca l'era sempri lì ta l'aria scura:
  cussì vint e savolòn a fan l'amòu.

  Alòr jò, pecjadòu, cun gran primura
  i'ài dit: "Maestro, se ca è chi sìnt?
  E cuj sòni chej ca l'àn cussì dura?"

  E luj a mi: "Chistu grant avilimìnt
  a l'an li animis puarètis di chej
  ca no'an fat ne dal bon ne dal brut, vivìnt.

  A son misculàdis cun chel grup intèj
  di chej anzùi ca no si son ribelàs,
  ma nèncja 'ghi son stas a Diu fedèj.

  No esìnt pi bièj, l'Alt a i'uà fòu butàs;
  nepùr dal profònt infièr no son volùs;
  e cussì nisùna gloria paj danàs."

  E jò: "Mestri, se ca'an chej chì vegnùs
  ca si lamèntin sempri e cussì tant fuàrt?"
  E luj a mi: "Ti lu dis si ti lu vùs.

  Chìscjus a no'an sperànsa da la muàrt;
  la so vita svuàrba a è tant basa,
  ca invidièjn dut se ca no ghi fa part.

  Fama di lòu il mont a no ghi'n lasa;
  tant Bontàt che Gjustìsia 'jù trata mal:
  lasànju li ca son; vuàrda e pasa."

  E jò, rivuardànt, jodùt i'ai un segnal
  che zirànt cussì tant svelt al zèva
  c'ogni altra posa a pareva mal;

  e davòu una fila lùngia'l veva
  di zent, che jò in no varès maj crodùt
  che la muàrt tanta a ni distruzèva.

  Dopo chi vèvi qualchidùn cognosùt,
  mi soj necuàrt da la ombrèna di chel
  che par viltàt a la fat il grant rifiùt.[9]

  Jò i'ai capìt propit a vòlu che chel
  chi jodèvi chì a èrin i pauròus
  rifiutàs dai amìs e dai nemìs dal cjèl.

  Scjù disgrasiàs pietòus maj vivùt 'vèvin;
  ducjùs nùs a èrin, e spunzùs par dut
  da èspis e da moscjòns a vegnèvin.

  Rigàdis di sanc li mùsis i vin jodùt;
  ai so piè si miscjàva di lagrimis
  e'l vegnèva da vièrs schifòus lecàt dut.

  Sùbit dopo j'ai notàt altri vìis,
  e zent i'ai jodut in riva di un grant flun;
  i'ai dit: "Maestro, a'è mièj chi ti dìzis

  cuj ca son chej la e parsè che ogn'un
  al par sì pront da zì ta l'altra banda:
  lùs an dè pùcja e i non cognòs nencjùn."

  E luj a mi: "Dut ti sarà avònda
  clar cuant che i fermarìn i nustri pas
  la che l'Acheron a si ten la sponda."

  Alòra cuj me vuj vergognòus e bas,
  timìnt che'l me tabajà no ghi plasès
  fin in riva dal flun i mi'ai dita: Tas.

  A stu punt ta'un barcjòn cuj' jòdiu adès?
  Un vecjàt[10] dut blanc dal pelàn stravècju,
  sigànt: "Guaj a vualtris, spirs brus e mes!

  No rivarèis maj i poscj' als a jòdiu:
  i vuèi partàvi ta che altra riva,
  'ndà che'n cjàlt o'n frèjt, il scur'l ven sempri jù.

  E tu chi ti sos chi, anima viva,
  va via da scjù chi, ca son ducjùs muàrs."
  Ma jodùt chi no lasàvi la riva,

  a la dita: "Par altra via o puàrs
  ti zaràs in spiàgia par pasà, no chi:
  una barcjùta ti partarà pi tars."

  E'l me capo a lùj: "Caròn, sta fer lì:
  al vòu cussì 'ndà che dut si pol vèj
  se ca si vòu; nòsta domandà di pì."

  E eco che fers son stas chej cragnòus pèj
  dal barcjadòu di che livida palùt,
  cuj vùj coma bòris ròsis, par intèj.

  Ma st'ànimis, ca sufrìvin tal so nut,
  s'impalidìvin e batèvin i dincj'
  apèna ca sintèvin il parlà crut:

  a bestemàvin Dio e'i so parìncj',
  la zent e'l post e'l timp e'i gragnèj
  da la so simìnsa--e via cuj dincj.

  Sul pi tars, unìs dùcjus insièmit, chej,
  planzìnt fuàrt, son zus tal salvàdi rivòn
  cal cjoj su chej che Diu no volin vej.

  Cuj vùj di bòris, chel demòni, Caròn,
  a ghi fa un sen e dùcjus al cjòj su;
  par chej ca van plan, il remo lè bastòn.

  Coma che d'autùn li fuèis a colin jù
  una dopo l'altra, fin che li bràghis
  a l'jòdin dùtis in cjera da la su,

  cussì l'era cun che brutis simìnsis
  di Adàm, che dal rivòn si butàvin,
  un'a'una, com'usièl chi ti clàmis.

  E via che ta l'onda scura 'zèvin,
  ma prima 'ncjamò di rivà la di là,
  chi di cà altri tantis a vegnèvin.

  "Caro'l me bon frut," al dis'l me mestri là,
  "chej ca van a murì ta l'ira di Diu,
  da ogni paìs a vegnin ducius ca;

  e'a son prons a trapasà chel flun la jù,
  spronàs--e coma--da la gjustìsia dal'Alt;
  si che, timòu o no, no si pol fermàju.

  Par chì, maj nisùn pasa sensa tuàrt;
  però, se Caròn di te si lagna,
  za ti sas il parsè dal so lamìnt fuàrt."

  Al fin di chistu, la scura cjampàgna
  a'a tremàt tant fuart che dal spavìnt
  la mins di sudòu encjamò mi bagna.

  La cjera in làgrimis a soflàt un vint
  ca la balenàt un claròu rosùt
  che via a mi'a cjolt ogni sintimìnt;

  E jù che'l me cjaf 'nsiminìt lè zut.




  Cjànt Cuàrt

  Mi'è stat rot tal cjàf chel sun profònt
  da'un brut rumòu di ton chi'ai alòr sintut
  com'un ch'a colp sveàt al torna tal mont.

  E'n zìru'l vùli riposàt i'ài movùt;
  sùbit mi soj alsàt e intòr vuardàt
  par cognosi'l post 'ndulà chi'èri vegnùt.

  Il fat 'lè che tal òrli mi soj cjatàt
  di che valàda dal buròn dolorous
  che sensa fin al risèif un lamìnt scunfinàt.

  Scùr e profònt l'era stu post nebulous,
  tant che par cuànt chi vuardàvi tal font,
  no jodèvi nuja ta stu bus pietòus.

  "Adès ven, chi zin ju ta stu svuàrp di mont,"
  a la tacàt il poeta, palidùt:
  "jo'i saraj prin e tu ti saràs secont."

  E jò, che'l so colòu i vevi ben jodùt,
  ghi'ai dita: "Coma vègniu, se tu ti tèmis
  chi ti'as da dami coràgiu in dut?"

  E lui: "Il grant patì di che persònis
  ca son ca jù mi fan tant impalidì
  dal dolòu che tu pòura ti lu pensis.

  Zìn, vin tanta strada da fa'n ta stu dì."
  Cussì dizìnt lè partìt e mi'a partàt
  tal prin sìrcul cal 'mbràsa chel abìs lì.

  Ta chel post chì, secont chel chi vin scoltàt,
  no l'era tant'l plànzi coma'l suspirà
  che tremà'l fèva dut pal'eternitàt.

  Chist l'era patì sensa turtùra
  par sì tàncju di lòu da no cròdi:
  frùs, fèminis e omps'a fèvin 'na mura.

  Il bon Maestri a mi: "No ti vòus di
  chej spirìs lì chi ti conti cuj ca son?
  Prima di zi'n davànt i vuej fati jodi

  che lòu no'an maj pecjàt, e se mèris a'an,
  no bàstin, parsè ca no'an vut batièsin,
  ca lè puàrta dal cròdi che par telè bon.

  E s'an vivùt davànt dal Cristianèsin,
  Diu no'an vut ocasiòn di adorà;
  e un di chìscjus i soj jò medèsin.

  Par difiès cussì, no par altra tara,
  i sin pjerdùs, e sol di chist ufindùs;
  i desideràn dut, ma sensa sperà."

  Se mal ca mi'an fat chej pensèis 'sì sintùs;
  ma cuancju di lòu di cussì grant valòu
  ch'jod`ut i'ai ta chel limbo, ducjus sospendùs!.

  "Contimi, Maestro, contimi, signòu,"
  j'ai scuminsiàt par volèi èsi sigùr
  di che buna fede ca vìns ogni eròu:

  "Fòu da stu post chi, cal vedi meritàt
  o no, no èse maj stat beàt nisùn?"
  Capìt a volu il me significàt,

  A la dita: "Jò i'eri nòuf ta stu stat
  cuant ch'jodùt i'ai vignì un grant e potènt
  cun un clar sen di vitòria coronàt.[11]

  Cun luj a lè zut il pari da la zent,
  il fi Abèl e l'anima di Noè,
  e di Mosè, legista e ubidiènt;

  il vècju Abramo e Davit il re,
  Israel cun so pari e cuj so fiòj,
  e Rachèl che tant al volèva vej cun se:

  chiscjùs e altris beàs son stas da Luj;
  e ti'as di savèj che prima di lòu
  nisùn si salvàva, sa no'erin ànzui.

  Al parlava ma'i no stèvin in davòu;
  a travièrs il bosc i paràvin via,
  stu bosc cun tàncju spìris d'ogni colòu.

  No èrin 'ncjamò tant lontans zus vìa
  dal post dal sun, cuant ch'i'ai jodùt un fòuc
  che'l scur di chel mont al scorsava via!

  I'èrin encjamò un puc lontàns dal lòuc
  ma mi'à dut ta'un colp parùt da jòdi
  se zent in gamba ca ghi vegnèva fòu.

  "O tu che siènsa a àrt ti sas gòdi,
  cuj sonu chiscjùs ca'an cussì tant rispièt?
  Ca no son coma i' altris si pol ben crodi."

  E luj: "Di si tant onòu a son sogjèt,
  dal mòut che lasù di te son tratàs,
  che'l cjèl'ju gràsia e'n davànt ju mèt."

  Intant una vòus i'ài sintùt chì a bàs:
  "Fèjghi tant onòu a stu grant poèta:
  al'tòrna'l so spirt, ca ni vèva lasàs." [12]

  Cussì dit e la vòus di nòuf cujèta,
  cuàtri spiris jodùt i'ài vignì u chì,
  cu la musa ne trista ne contenta.

  Il me bon mestri a la tacàt cussì:
  "Vuàrda chel la, cu la spada ta la man,
  cal sta cjaminànt davànt di chej tre lì.

  Chìstu lè Omero, poeta sovràn,
  l'altri lè Oràsio, satiric, cal ven;
  Ovidio'l ven ters e par ultin Lucàn.

  Però coma che ogni un al convèn
  tal nòn ca la sunàt cu'na vòus besòla,[13]
  a mi fan onòu, e di stu chì a fan ben."

  Cussì jodùt i'ai dùta la bièla scuèla
  di chel signòu ca la cussì alt il cjànt,
  che pì'n alt daj altris com'aquila'l svuàla.

  Dopo stàs un puc insièmit, razonànt,
  vièrs me si son voltàs e mi'àn fat bon sen,
  e'l me maestro 'la soridùt di tant.

  Pi onòu ‘ncjamò mi fèvin--oh cuant ben!--
  mi'an consideràt un da la so schièra,
  cussì chi eri sest tra chel grant inzèn.[14]

  Cussì sin zus fin la da la lumièra,
  parlànt di che robis che'l tàsi lè bièl,
  propit coma'l parlà 'ndulà ca l'era.

  Sin rivàs al piè di un nòbil cjascjèl,
  circondàt sièt vòltis da àltis mùris,
  difindùt dut intòr da un bel rusèl[15].

  Chìstu vìnt nu pasàt coma cjèris dùris,
  cuj grancj poès i soj entràt par sièt puàrtis
  ca ni'àn partàt ta un pràt di èrbis vèrdis.

  Chi vi èra zent cun espresiòns gravis,
  che di grant autoritàt a parèvin;
  tant puc a parlàvin, ma cun vòus dòlsis.

  Cussì, tiràs un puc in bànda i si sìn,
  ta un post vièrt, luminòus e alt,
  che jòdi ducjùs cuàncjus i podèvin.

  Propit li'n davànt, ta chel bjèl vert di smàlt,
  li grandi ànimis a mi'àn mostràt,
  che di vej jodùt j'ài ‘ncjamò tant riguàrt.

  Elètra cun tancju compàjs i'ài notàt,
  tra'i cuai i'ài cognosùt Ètor e Enèa,
  Sèsar dut armàt cul vùli infogàt.

  I'ài jodùt Camila e Pantasilèa
  da l'altra banda, e èncja il re latìn
  ca l'era lì cun so fia Lavinèa.

  I'ài jodùt chel Brut ca la scorsàt Tarcuìn,
  Lucrèsia, Gjùlia, Màrsia e Cornèlia;
  e'n banda, besòu, i'ài jodùt Saladìn.

  Dopo c'un puc alsàt i'ai li sèjs par aria,
  i'ài jodùt il maèstri di chej ca san[16]
  sintàt cun chej da la filosofia.

  Dùcjus lu mìrin, ducjus onòu ghi fan:
  chì i'ài jodùt Socrate e Plàton
  che davànt daj àltris visìn a ghi stàn;

  Democrito che'l mont a càsu al pon,
  Diogene, Anasagora, e Tal,
  Empedocle, Eraclito e Zenòn;

  E i'ài jodùt il bon sielzitòu dal cuàl--
  di Dioscoris i parli--e pur Orfèo,
  Tulio, Lino, e chel Seneca moràl;

  Euclide'l geometra e Tolmèo,
  Ipocrate, Avicena e Galièn,
  Averòis e'l so timòn, Aristotèo.

  Jò no pos dizi di ducjus in plen
  parsè chi'ài encjamò tant da contà,
  e'i fàs, no'l contà, ogni tant van a sen.

  Intant, daj sèis chi èrin, in doj sin ca:
  e'l duca, cal sa, mi'à menàt via di là,
  fòu da la calma, là ca si sint tremà;

  là che pi nùja a si pos pi luminà.




  Cjànt Cuìnt

  Cussì, zint jù, il prin sìrcul i'ài lasàt
  e jù tal secont, che màncu spàsiu 'la,
  ma di dolòus e lamìns tant pi colmàt.

  Minos--se oròu!--a si sint a ringhià:
  al vuarda li còlpis ta chist'entrada,
  e'l lasa'l codòn cal fèdi'l gjustisià.

  I'dìs che cuànt ch'ànima mal nasùda,
  a ghi ven davànt, dut'a si confèsa;
  luj, che di pecjadòus s'intìnt a vònda,

  la met ta l'infièr coma che ben al sa:
  si rodulèa la coda, torotòr,
  secont quànt jù ca varès da zi a stà.

  Sempri tàntis di lòu a ghi stan intòr;
  un'a'una a van al so judìsi;
  dìzin e jòdin, e dopo jù tal fòr.

  "O, sòtu chi tal post daj dolòus tu, sì?"
  a mi'à dita Minos cuànt ca mi'à jodùt,
  bandonànt pal moment il so ufìsi,

  "Atènt da l'entrà e no fidàti di dùt:
  crot puc a la grandèsa da l'entràda!. . ."
  E'l me siòr a luj: "Parsè sìghitu, brut?

  Nost'impedì'l destìn da la so strada:
  'la volùt cussì indulà ca si pol
  se ca si vòu; pi di tant no domandà."

  A chistu punt il penòus lagnàsi nol'
  àju tacàt a sìnti! I soj vegnùt
  la che'l grant plànzi mi fa pjerdi'l control.

  Rivàt'i soj 'ndulà che'l lùzi l'èra mùt,
  e'un rugnì'l veva coma mar da temporàl
  cuant che da vincj' contraris 'lè combatùt

  Maj si stràca sta bufèra infernal,
  ma i spìrs a malmèna e strasìna,
  a ju svòlta e sbàt com'cal sa fa'l màl.

  Cuànt ca rìvin davànt da la ruvìna,
  a sìntin tant sigà, plànzi e lamìns,
  e bestemà fuàrt la virtùt divìna.

  Capìt i'ai che'à scjù tìpos di turmìns
  a èrin danàs i pecjadòus carnàj,
  ch'al apetìt a sotomètin la mìns.

  E com'che l'àlis a pàrtin i sturnièj
  fis coma nùlis cuàn cal fa'l grant frejt,
  cussì chel vìnt i spirìs mal nasùs, chèj,

  jù sbalòta chì, lì, sù, jù, propit tant;
  nisùna sperànsa'a ghi da maj cunfuàrt,
  no di finì, ma di'un sufrì màncu grant.

  E coma i grù che'n alt a cjàntin da muàrt,
  fasìnt tal aria una riga lungja,
  cussì i'ai jodùt vignì, strasinànt tuàrt,

  ch'ombrènis che'l vint'l partàva dòngja.
  Par chistu i'ài dita: "Cùj sònu, Mestri,
  chej che l'aria near 'sì tant ju stàngja?"

  "La prima di lòu che tu i ti'as èstri
  di cognosi," mi'à rispundut alòra,
  "a'era regina di lènghis---un mostri!

  Àj vìsis dal cuarp butàda, sta sjòra,
  i plasèjs dal libìd ‘veva fat lècit,
  par scusà chej ch'ic an veva  na vòra.

  Semiràmis a è, e d'ic a'è stat scrit,
  ch'à suseguìt Nino, dop'vejlu sposàt:
  a regnàva cjèris che'l Sultàn 'la di d'rit.

  L'altra'è chè che par amòu si'à copàt,[17]
  rumpìnt fède cu la sinìsa dal so'òmp;
  dopo ‘ven Cleopatra, spirt pasionàt.

  E Èlina pur ti jòs, che par un omp
  tant timp a'à coròt; e ti jòs il grant Achìl
  che fin'n fin par amòu 'la lotàt, puòr omp.

  I t'jòs Paride, Tristan,"e pi di mil
  òmbris mostrànt e nominànt mi'è zùt,
  ch'amòu la vita ghi'à scurtàt'n mòut sìmil.

  Dopo ch'i'ai il me bon insegnànt sintùt
  nomà che sjòris antìchis e'i so sjòrs,
  pietàt i'ai sintùt e'i sèns cuàsi pjerdùt.

  I'ai scuminsiàt, "Poeta, dami la vòus
  par parlà cun chej doj ch'insièmit a van
  e somèjn lizerùs ta stu vint estròus."

  E luj a mi: "T'ju jodaràs cuànt ca saran
  pi visìn; alòra tu ti'u'mploraràs
  pal amòu ca ju mòuf, e lòu vegnaràn."

  Alòr' apèna che'l vint a ni'ju'à partàs,
  ju'ai clamàs: "O animìs afanàdis,
  parlàjini pur, s'à àltris no ghi displàs."

  Coma colòmbis da vòja clamàdis,
  àlis alsàdis e tal dols nit fèrmis,
  'vègnin par l'aria dal volèj partàdis;

  cussì lòu, li zens di Didòn lasàdis,
  a nù a son vignùs par l'aria tònfa,
  sì fuàrt' son stàdis d'afièt li clamàdis.

  "O tu anima dal cussì tant bon fà,
  che visitànt ti vàs par stu ariòn scur
  nù, che'l mont tinzùt di sànc i vìn timp fà,

  se'l re dal universo no ni fos dur,
  di còu lu prearèsin di dati pas,
  a ti che'l nustri gran mal ti fa'un dòu pur.

  Di chel che scoltà e che parlà vi plàs,
  nu'i scoltarìn e'i parlarìn a vuàltris
  mèntri che'l vint, com'ca lè cal fa, al tàs.

  Jò, scoltàit, i soj nasùda ta che bandis
  in riva'l mar 'ndulà che'l Po al ven jù
  par metisì'n pas cuj so tributaris.

  L'amòu, che tal còu bon si tàca sùbit su,
  su chìstu chì dal bjel aspièt si'a pojàt
  e mi'è stat cjòlt; il coma nol vòu zi jù.

  L'amòu cal vòu l'amànt sempri riamàt,
  a mi'a dat di chìstu un plasèj sì fuàrt
  che, coma chi t'jòs, no mi'à'ncjamò lasàt.

  L'amòu ni'à partàt una sola muàrt:
  Caìn'l speta chel che vita ni'à distudàt."
  Sti peràulis di lòu son vegnùdis'n puàrt.

  Puòr'ànimis, i'ài pensàt, se ca'n pasàt!
  I'ai sbasàt il cjàf, e tegnùt tant bàs,
  fin che'l poeta mi'à dit, "Se pènsitu?"

  I'ài rispundùt cussì:  "O se sfurtunàs!
  Cuàncju pensèis dols, cuàncju desidèris,
  ca'an menàt scju chi tal dolorous pàs!"

  A lòu ziràt, movùt da chìsti ròbis,
  i'ai tacàt: "Francesca, il to sufrì grant
  e lagrimà mi fan dòu, tu ti capìs.

  Ma dìsmi, al timp dal dols suspirà e tant,
  a se e coma vi àja l'amòu concedùt
  di savèj se chi stèvis desiderànt?"

  E ic a mi: "No'è nùja di pi brut
  che il recuardàsi daj momèns pi bièj
  ta la misèria; e chist'l to mestri lu sa dùt.

  Ma se la prima radìs ti vous savèj
  dal nustri amòu, se propit ti lu vòus,
  lu dis coma chel cal plans e al dis intèj.

  I stèvin na dì lezìnt chel toc gustòus
  di Lanselòt e l'amòu cal sintèva:
  besòj i'èrin e par nùja sospetòus.

  Pì di na volta i vùj ni voltàva
  chel lèzi, e palidùs i restàvin;
  ma'un moment sòu lè stat chel da la ruìna.

  Cuànt chi lezèvin com'che'l surìdi amàt
  al vegnèva tant busàt da tal amànt,
  chìstu che di me no si'a maj distacàt,

  la bòcja'mi'à busàt e 'la tremàt tant.
  Galeòt l'èra'l lìbri e'l so autòu:
  da chel dì no vin lezùt pi'n davànt."

  Mentri che l'un spirt al contàva di còu,
  l'àltri al planzèva, sì che di pietàt
  mi soj sintùt mancjà, coma un cal mòu.

  E jù'i'soj zùt, coma un cuàrp muàrt colàt.




  Cjànt  Sest

  Al tornà da la mìns, ch'èra pierdùda
  davànt da la gran pietàt daj doj cugnàs,
  che tal tristèsa no'l'vevi maj vùda,

  noufs turmìns e amondi noufs tormentàs
  i'mi jot intòr: ch'u chì i mi movi,
  o chi mi vòlti ulà, par dut son danàs.

  I'soj tal ters sìrcul, dulà che'l plòvi
  a lè etèrnu, maladèt, frèit e tant grèif;
  chì lè sempri'l stes; maj nuja ca zòvi.

  Tampièsta gròsa, àga spòrcja, e nèjf
  a si discàrga in ta st'ària nera
  e'a marsìs la cjèra che chìst'l risèjf.

  Cerberus, crudèl e divièrsa fièra,
  al zeva cajnànt cu li so tre gòlis
  su zent infangàda che chì a èra.

  Vuj inflamàs, barbòn grisignòus e grìs,
  pansòn grant e òngulis lùngis,
  al sgrifa, spèla e svèntra i spirìs.

  La plòja ju fa sigà coma càgnis:
  si ripàra ogn'un ta l'àltri cjantòn
  e si cuntuàrzin sempri, sti carognis.

  Cuant ca ni'à jodùt Cerberus, il vjeròn,
  'la vjert li bòcis e li sgrìnfis mostràt;
  dut il cuàrp si moveva di stu bestiòn.

  Il me duca li so mans a la slargjàt,
  a la cjolt su il pantàn e cul puj plen
  ta li gòlis famàdis 'la tiràt.

  Coma chel cjàn che bajànt al ven bramànt
  e si cujèta cuant che'l past 'la muardùt
  e par divoràlu dut al sta lotànt,

  sì fèvin chès, ogni mùsu sporc e brut,
  di Cerberus, il demòni; e se repetòn!
  Ogni danàt'l voleva èsi sort, dut.

  I zèvin su l'òmbris che domàdis son
  da stu plojòn, e'i ghi pojàvin i piè
  su li vanitàs[18] che vera zent no son.

  Distiràdis par cjèra dutis èrin,
  fòu che una che svelta si'a levàt
  cuànt ca'a jodùt che davànt i ghi zèvin.

  "O tu che ta stu infìèr ti sos entràt,"
  a mi ha dita, "dis cuj chi soj, si ti sàs:
  tu ti sos stat, prima che jo disfàt, fàt." [19]

  E jo a ic: "Il tant dolòu chi ti'as
  forsi da la me mins a ti tira fòu:
  chèj coma te dentri no mi son maj restàs.

  Ma dìsmi cuj chi ti sòs che stu dolòu
  ti apartèn coma chìsta gran pèna
  che, se no la pi grànda, a fa pi dòu."

  E luj a mi: "La to sitàt, ch'è plena
  sì d'invidia che za ven fòu daj òrlis,
  mi'a tegnùt in ta na vita serena.

  Vuàltris sitadìns Cjaco mi clamàvis:
  par via di che stupida di gola
  i'sòj ta la plòja, tu ti lu jòdis.

  E jo, puorànima, no soj besòla;
  sti àltris a sufrìsin il stes afàn
  par sìmil colpa," e no pì peràula.

  I'ghi'ai rispundùt: "Cjaco, il to malàn
  mi'è pesànt, e al'lagrimà m'invìda;
  ma dìsmi, si ti sàs, da ca vegnaràn

  dùcju chej da sta sitàt dividùda;
  s'an dè di drès; e dìsmi la rasòn
  che di tant malvolèj a è batùda."

  E luj a mi: "Dopo 'na lùngja tension,
  vegnaràn al sànc, e la part salvàdia,
  l'altra butarà fòu cun dura asiòn.

  Pì'n davànt'è mièj che chist'a sesti via
  entri tre àis, e ca zedi a vinsi l'àltra
  par fuàrsa dal tal da la lusingherìa.

  Par un bel puc i cjafs als a tegnarà,
  tignìnt l'àltra pocàda amondi in ju,
  com's'al vès displasèj o pucja cura.

  Di dres an de doj, ca son puc scoltàs su:
  supiarbia, invidia e'varìsia 'son
  li tre sintìlis che'i còus a'an impijàt su."

  Chì la smetùt se ca feva compasiòn;
  e jo a luj: "Su, di pi ti m'insègnis
  e di pì parlà fami un regal bon.

  Farinàt e'l Teghiàj, zent ch'èrin dègnis,
  Jàcu Rusticusi, ‘Rigo e'l Moscja
  e l'àltris ch'al ben fa s'inzegnàvin[20], dìs

  'ndulà ca son, che d'jòdiu i vuej riscjà;
  che i'ai propit tanta vòja di savèj
  sa son lasù o se l'infièr ju pèscja."

  E luj: "Lòu son tra l'ànimis dal nèri p'intèj:
  divièrsis còlpis ju tira vjers il font:
  si ti vas p'in ju, ti'u jodaràs, chej.

  Ma cuant chi ti saràs lasù tal dols mont,
  i speri ch ti mi metis in mìns d'àltris:
  basta; di dìsiti di pì no soj pront.

  Da chì, di sbiègu mi deva ocjàdis;
  mi'a vuardàt, e dop'un puc i vùj 'la sbasàt
  e'l rest cun ch'altr'ànimis infangàdis.

  E'l duca a mi: "Pì nol vegnarà sveàt
  di ca dal sun da l'angèlica tromba,
  cuant ca vegnarà l'ostìl potestàt:

  ogn'un'l riodarà la puòra tomba,
  su'l cjolarà la so cjar e figura,
  e'l sintarà chel che sempri'l rimbòmba."

  I vin trapasàt sta spòrcja mistùra
  di ombrènis e plòja, zint mondi plan,
  tocjànt un puc da la vita futura:

  sì ch'jò i'ài dit: "Mestri, scjù turmìns ca'an,
  cresarànu dopo la gran sentènsa
  o saran' pi pìsui o si scjaldaràn?"

  E luj a mi: "Tòrna ta la to siensa,
  ca vòu, cuant che la roba è pi perfèta,
  che pì si sint'l ben, ma èncja'l mal s'intensa.[21]

  Dut che chista zinìa maladèta
  in vera perfesiòn maj pì no zaràn,
  di cà pi che di là l'èsi al spèta."

  Atòr di che stràda sin zùs man a man,
  parlànt tant di pì di chel ch'jo i'ài dita;
  e'I sin rivàs 'ndulà ca è pi malàn:

  e Pluto, il gran nemìc, 'lè chì cal sta.




  Cjànt Siètim

  "Papè Satàn, papè Satàn, aleppi!" [22]
  'la tacàt Pluto cu la so vòus ràuca;
  e chel omp gentìl che tant al sa, e pì,

  par dami cunfuàrt a mi'à dita: "Ven ca,
  no vej pòura, che par cuànt che lùj'l provi,
  di lasà sta riva no n'impedirà."

  Alòra, voltàt vièrs chel dal sglònf làvri,
  a ghi'à dita: "Lupo maladèt, tas su:
  cu la to ràbia rosèiti pur dentri.

  A no è sensa razon chi zin chì jù:
  cussì lè volùt ta l'alt, 'ndà che Michèl
  si'à vendicàt di che ribeliòn la sù."

  Coma velis sglonfàdis da vintusèl
  a còlin spleasàdis cuant cal cola l'àrbul,
  sì è colada'n cjera sta bestia crudèl.

  E sin rivàs tal orli dal cuàrt sìrcul
  entrànt sempri pì ta la riva dulìnt
  ca 'nsàca dut'l mal dal mont, grant e pìsul.

  Ahi gjustìsia di Dìu! Cuj tègnia'n mint
  i nòufs patimìns e dolòus ch'i'ài jodut?
  parsè nustra colpa punì cussì a'ntint?

  Coma ca fa l'ònda là sul Charibdùt
  ca si romp cun che ca ven da l'altri mar,
  cussì convièn che chi la zent ‘fedi un zirùt.

  Che chì'èra pì zent dal solit, era clar;
  d'una banda e dal'altra, sigànt fuàrt,
  a remenàvin pèis cul pet muscular.[23]

  Si sbatevin in tor, e sintìnt tuart,
  ogn'un si ziràva e voltava'n davòu,
  sigànt: "Parsè tèntu?" e "Parsè no, stuàrt!"

  A si ziràvin lì ch'èra puc claròu
  da ogni man pa la banda opòsta
  e via cul sigà nojòus, sens'eròu;

  alòra si voltavìn, sensa sosta,
  pal so miès sìrcul ta che altra giòstra.
  E jò, cul còu cal steva mal e basta,

  i'ài dita: "Maestro, fami ‘ na mostra
  di che zent ch'è chì: sonu dùcjus clerics
  chej tonsuràs a la nùstra sinistra?"

  E luj a mi: "Dùcjus' son stas stràbics
  di mìns cussì tant in ta la so vita,
  che spèsis bunis no fèvin[24], scjù lambìcs.

  A vègnin za ben bajàs," a la dita,
  "cuant ca rìvin in taj doj puns dal sìrcul
  'ndà che colpa contraria a ju smìsta.

  Chìscj'èrin prèdis, che di tèt pelòus sul
  cjaf non d'àn, com'pur pàpis e cardinài,
  che crumìrus a èrin, e no'n pìsul.

  E 'lòra jò: "Maestro, tra chiscju tài
  jò i varès da cognòsi qualchidùn
  di chej ca si son infangàs di scju mài."

  E luj: "Pensèjs strans ti'as, ogni un:
  la vita 'gnorànta ca ju'a tant sporcjàs
  pài cognosìns 'son adès di colòu brùn.

  Par sèmpri a continuaràn a fa fracàs:
  chiscjus[25] fòu a vegnaràn dal sepùlcri
  cul pùj sieràt, e'i altrìs cuj cjàfs spelàs.

  Il mal dà e il mal tègni il mont pùlcri
  a ghi'à cjòlt, e menàs ta sta barùfa:
  sèdin se ca sèdin, jò'i no ju 'mpùlcri.[26]

  Adès ti jòs, fiòl me, ca no fan mufa
  i bèns metùs in man da la Furtuna,
  di lotà paj cuàj la zent maj si stùfa;

  pars'che dut l'òru ca lè sot la luna,
  e ca lè za stat, a'chist'ànimi' stràchis
  a no ghi zovarès, nèncja a una."

  "Maestri," i ghi'ài dit, adès ti mi dìsis:
  "chìsta Furtuna che tu ti'as minsonàt,
  se ch'è, ch'i bèns dal mont'a'a ta li grìnfis?"

  E luj: "Puòri creaturis, cuànt stonàt
  chi vejs--cuant'ignoransa--e chist v'ufìnt!
  Adès capìs ben il me significàt.

  Chel che dut'l savèj a la sempri prezìnt,
  la fat i cjelis e ghi'a dat la guida,
  sì ch'ogni part t'ogni part a va splendìnt,

  e la lus par dut compaj a l'afìda;
  cussì cu la roba bjèla d'ogni dì:
  al vou ca vegni in tal mòut spartida

  che ferma li no resti sempri, di dì'n dì;
  ma che da zent a zent e sanc a sanc
  sensa l'impedimìnt dal omp a zedi.

  Pars'che la zent va su e ju, flanc a flanc,
  seguìnt da la Furtuna il judìsi,
  che platàt 'lè coma bisàta tal fanc.

  No è contrast fra ic e'l vustri cognòsi:
  chìsta a prejòt, gjùdica, e proseguìs
  a regnà; pur altri dìos a fan cussì.

  Li so permutasiòns a non'an pausis:
  la necesitàt la fa cori a fuàrt,
  sì spes son zens ca si càmbin, e tàntis.

  Chìst'è che ca risèif sempri tant tuàrt,
  pur da chej ca varèsin da plaudìla;
  ghi dan colpa, lòu, cun vòus ch'a dal stuàrt;

  Ma ic è cuj beàs; colpa non dè là:
  cul'altri prin' creatùris contenta,
  a si la got a zirà la so rodèla.

  Adès zin ju la che la pietàt aumènta;
  za còla ogni stela ch'in su zèva
  cuànt ch'jò mi soj mot, e'l pi stà lè vietàt."

  Zùs i'sìn atòr dal sìrcul; li si jodèva
  una font ca bolèva e colàva
  in ta un fosàl che da li'l vegnèva.

  Lì l'aga scura tant si remenàva;
  e nu, seguìnt che onda cjalinòsa,
  jù sin zus, par troj che'n banda'l menàva.

  Styx si clama sta zona paludòsa;
  chì a'ven sta puora rojùta, vignìnt jù
  al piè di sta riva grisa e pietòsa.

  E jò, chi èri chì vuardàvi fis la jù,
  i'ài jodùt zent fangàda ta chel pantàn;
  nus e cul musu lunc a èrin duciu.

  Chìscjus si malmenàvin cu la man
  e cul cjaf e cul pet e èncja cuj piè,
  e a si sbranàvin cuj dincj, plan a plan.

  Alòra'l bon mestri: "Caro fiol, chi'è
   l'anima di ognun vinsùt da l'ira;
  j'vuèj pur che tu t'vègnis a crodi che

  sot da l'aga a è zent ca suspira
  e fa bulì chist'aga fin parzòra
  coma che'l vul'ti dis, la cal zira.

  Dal fangu'n dit:"Vìlis i'èrin na vòra
  ta l'aria dolsa che'l soreli'l legrìs,
  roseàs dentri da rabia e malòra.

  ‘Dès 'sin chì malcontèns ta scju fangus grìs.
  Chist'ìn[27] a lu gorgolèin scju puòrs brùs
  che cun clar'peràula no ti lu sintìs."

  ‘Si da stu cragnòus di pos via i'sìn zus.
  tegnìnsi tra la riva secja e'l mjès'
  e vuardànt chej che sta melma'ghi da singlùs:

  al piè d'una tòr sin rivàs dop'un piès.




  Cjànt Otàf

  Jo'i dis, continuànt, che amòndi prima
  chi rivàsin al piè di che alta tòr
  i nustri vuj èrin za zus insìma,

  'nta che do flamùtis chi ghi vèvin jodùt 'ntòr
  e n'altra che da lontàn feva sen:
  se fadìja a cjòighi'l  vuli d'intòr!

  Jò mi soj voltàt al mar di dut l'inzèn:
  i'ai dit: "Chist'sel dìsja, e se cal rispùnt
  l'àltri fòuc, e cuj l'èse ca lu mantèn?"

  E luj a mi: "In ta l'onda sporcja, smunt,
  za ti podis jòdi chel ca si spèta,
  se'l fàngu fumòus no lu plàta, apùnt."

  Fil 'no la maj pocàt da se saèta,
  ca corès via pa l'aria finùta
  com'ch'jò'i'ai jodùt ‘na nàf pisulùta

  vignì par àga vjèrs nu, sta navùta,
  governàda da soltànt un galeòt,
  cal sigàva: "T'sòs chì, anima brùta!"

  "Flegiàs, Flegiàs, nosta fa tant'l simiòt,
  a la dita il me siòr," chista volta:
  ti ni'as doma pasànt ta stu casòt."

  Coma chel che il grant ingàn al scòlta,
  ca ghi'è stat fat, e dopo lè malcontènt,
  cussì Flegiàs: rabia'n davèva tanta.[28]

  Il me duca a lè 'lòr zut  in barcja, atènt
  che jò dopo di luj i vi zes dentri;
  e plena 'èra doma cun me presènt.

  A bordo sin entràs, cun me al centri,
  e a zèva seànt la prua antica
  tal aga tant di pì sinò cun àltri.

  Cuànt che la palùt muàrta i pasàvin ca,
  davànt di me si'è metùt un di fangu plen
  e là dit: "Prin da l'ora, se fatu ca?"

  E jò a luj: "Jò no rèsti, èncja si ven;
  e tu cuj sotu, chi ti sos cussì brut?"
  E luj: "Soj un che dal plànsi no si ten."

  E jò a luj: "Cul plànsi e pur cul lut,
  spirit maladèt ti sos, ta scju ledàns.
  Ti cognòs, èncja si ti sos spòrc par dut."

  Alòr'l schifòus la pojàt sul lèn li mans,
  ma'l Mestri, necuarzùt, jù a la pocàt,
  dizìnt: "Va ju di chì cun chej altri cjàns!"

  Subit dopo, il cuèl a mi'à imbrasàt,
  e busàt, dizìnt: "Ti sos plen di sdègnu;
  beàda ic[29] che par te a si'à' ncintàt!

  Chel li tal mont 'lè stat plen di orgòliu;
  bontàt non dè ch'ornamènti'l so recuàrt:
  par chel stu danàt 'lè tant furiòus ca jù.

  'Ndè tancjus lasù adès ca fan riguàrt,
  che chì a stan fazìnt doma pursitès,
  lasànt di se stes un pensà brut e fuàrt."

  E jò: "Mestri, se chi mi la godarès
  a jòdilu a tufàsi ta sta mèlma,
  prima di bandonà stu lac nualtri' stes."

  E luj a mi: "Pi'n davànt ca si rema
  e ca si jòt, e pì ti saràs pasùt:
  a'è miej chi ti ti gòdis chista bràma."

  Subit dopo, il grant turmìnt i'ai jodùt
  ca'a fat di luj chista cragnòsa zent.
  che Diu 'ncjamò i lodi e ringràsi dut!

  Ducjus a sigàvin: "A Filìpo Arzènt!"
  E stu puòr disgrasiàt di spirt fiorentìn
  se stes si roseàva, chel sacramènt.

  Chi lu vin lasàt; altri no vi dizìn;
  ma ta l'orèlis i'ai sintùt'n rumou che
  mi'à costrèt a vuardà fis la chi zèvin.

  Il bon mestri a la dit: "Adès, fiòl me,
  si visìna la sitàt dal non di Dit,
  cu la so seria zent, che sì tanta'n dè."

  E jò: "Mestri, li so moschèis, si'ai capìt,
  là in ta la val i pol za ben jòdi;
  ròsis coma il fòuc a son, i soj pròpit

  sigùr."  E luj a mi'a dit: "Ben ti pos cròdi
  che l'etèrno brusà li mostra ròsis,
  come che ta st'infièr tu ti pos jòdi.

  Nu pur sin rivàs dèntri ta li fòsis
  ca circòndin che cjèra sconsolàda:
  dut di fièr pareva ca fòsin fatis.

  Dopo vèighi fat na granda ziràda,
  i sin rivàs 'ndulà che chel dal timòn
  "Vegnèit fòu," la sigàt, "chì è l'entràda."

  Jò in daj jodùs pi di mil tal puartòn,
  plovùs dal cjèlo, che rabiòus dizèvin:
  "Stu chi nol somèa muàrt; parsè razòn

  l'èse ca 'ndulà che ducjus muàrs i sin?"
  E il me bon maestri a ghi'à fat sen
  di volèighi parlà, sensa me visìn.

  Alòr'àn calàt un puc l'àlis, dal plen,
  e'àn dita: "Ven tu, besòu, sensa chel
  ca si'a 'zardàt a entrà ta stu terèn.

  Cal torni besòu, chel màt, la dal cancèl;
  cal provi, sal sa; che tu chì ti restaràs
  chi ti lu'as compagnàt ta sì scur stradèl."

  Pensa ben, letòu, se jò mi sconfortàs
  al sun di che peràulis maladètis,
  che pòura i'vèvi di restà fra'i danàs.

  Caro'l me duce, che pì di voltis
  sièt ti mi'as tegnùt tant cont e liberàt
  da gran 'dificultàs, c'an d'èra tàntis,

  nòsta lasàmi," j'ài dit, "cussì disfàt;
  e se'l pasà pì'n davànt a ni'è proibìt,
  tornàn in davòu pal troj ca ni'a partàt."

  E chel siòr che fin chì mi vèva 'sistìt,
  a mi'a dit: "Nòsta tèmi, che il nustri pas
  nisùn pol cjòinilu: da tal a ni'è dat.

  Ma stàmi atènt, e'l spirit strac chi ti'às,
  tènlu su e nudrìs'lu di bon sperà
  che jò no ti lasarài ta stu mont bàs."

  Cussì'l va, e besòu i soj li ca l'èra
  il me dols pàri, e jò'i resti'n forsi,
  che'l si e'l no tal cjàf a mi fèvin guèra.

  Luj l'èra lontàn par ch'jò lu sintèsi,
  ma luj la cun lou tant a lunc no lè stat:
  ogn'un dentri lè svelt tornàt a mètisi.

  I nustri 'versàris li puàrtis ghi'àn sieràt
  in mus'al me siòr, che fòu lè restàt,
  e vièrs me lè vegnùt, cun pas moderàt.

  Cuj vùj par cjèra e li sèjs che mostràt
  no vèvin baldànsa 'la dit suspirànt:
  "Fòu da sti puòri cjàsis mi'an sieràt."

  E a nu: "Tu, parsè chi m'ìriti tant,
  nosta vej pòura, che jò'i vins sta prova,
  che lòu dentri a lòtin tant, nonostànt.

  Sta so tracotànsa no è miga nova;
  za làn usàda ta puàrta pì nota[30],
  ch'èncja 'des, sensa cjadenàs a zova.[31]

  Insìma d'ic ti jòs la scrita muarta:[32]
  e za da chi di ic 'va jù la riva,
  pasànt par chej cìrcui sensa na scorta,

  un tal che par luj dut vièrt' a ni vegnèva.




  Cjànt Nonu

  Chel colòu che viltàt di fòu mi'à tocjàt
  jodìnt il me duca tornà in davòu,
  pì tost dentri di luj a si'à ritiràt.[33]

  Si'è fermàt a colp, com'un cal sint rumòu,
  parsè che'l vùli nol mena tant'n davànt
  tal scùr e calìgu di grant spesòu.

  "E pur a nu ni tòcja vinsi lotànt,"
  'la tacàt luj, "si no...Tal[34] si'à ufrìt:
  Oh, ch'àltri al rivàs i vorès cussì tant!"

  J'ài ben jodùt com'ca la platàt subit
  il scuminsià cun l'altri ca la dita,
  ma divièrs di chel che prima'l veva dit;

  Ma la pòura no là podùt evità,
  parsè ch'jò'i gh'devi a la peràula rota
  pì pèjs si no a ches che dop' là dita.

  "In tal font di chista conca puarèta,
  no vègnia maj jù nisùn dal prin scjalìn
  che par pèna'l sperà a ghi si sgrèta?"

  Cussì ghi'ài domandàt; ; e luj: "Mo jodìn,"
  'la dit: "no capita spes che un di nu
  al cjamìni la 'ndulà che nu i zin.

  N'altra volta, lè pur ver, soj vegnùt ch'jù,
  scongiuràt da la Eritòn, che strìa,
  che taj cuàrps a riclama i spirs da la sù.

  Da puc mi'èri da la cjàr liberàt via,
  che ic mi'a fat entrà dentri di chel mur,
  par cjòighi un spirt dal sercli di Giudèja.

  Chel a lè il post pì bas e il pì scur,
  e'l pì lontàn dal cjèl che dut al zira:
  i'saj ben'l percòrs; però ti fa sigùr.

  Chista palùt, che'l grant spusà a spira,
  a circonda sta dolorosa sitàt
  'ndà chi no entrarìn pì sensa ira.

  Di pì là dit, ma in mins no mi'è restat,
  parsè che'l vuli a si'èra za voltàt
  e che tòr da la pica ruvìnt vuardàt,

  'nda ca si son alsàdis dut un trat
  tre infernal' fùriis di sanc tinzùdis;
  che forma feminil a vèvin,e l'àt;

  'nglusàdis a'èrin d'ìdris bjèlis verdis
  cun madràs invènsi di cjavièj, e sbis,
  ca sbuzigàvin ta che frons tant fièris.

  E luj, che ben al cognosèva sti sèrvis
  di che regina che tant'a lagrimèa,[35]
  "Vuarda," a la dita, "sti belvis d'Erìnis.

  Chist'a sinistra'è la Megerèa;
  chè che a destra a plàns a è Alèt;
  tal mjès," 'la finìt, "a'è Tesifonèa."

  Cul'òngulis a si sgrifàvin il pet;
  sbatevìn li mans e a sigàvin si alt
  che par timòu mi soj strinzùt al poèt.

  "Medusa' ven ben, e lu farìn di smalt,"
  a dizèvin sti striis vuardànt a bas:
  "maladèt chel Teseo, e'l so asàlt."

  "Vòltiti'n davòu e ten i vuj sjeràs;
  che se'l Gorgon si mostràs e tu t'lu jodès,
  tornà no si pod'rès pi taj nustri pas." [36]

  Cussì la dita'l maestro; e luj stes
  mi'a voltàt, e no ghi'an bastàt li me mans,
  ma'nglusàt mi'a cu li so mans li mes.

  O vuàltris la chi vejs i intelès sans,
  amiràit la dutrìna ca s'infonda
  sot il velàn daj vers chi stejs lezìnt e strans.

  Za'l vegnèva su par sta sporcja d'onda
  un gran fracàs di rumòu, plen di spavìnt,
  che tremà'l feva ogni una sponda;

  no l'era stat fat d'altri che da un vint
  impetòus, par via di contrar'pasiòns,
  cal ferìs il bosc e, zint cussì fazìnt,

  braghis al romp e sbat via cun st'asiòns;
  cuant'àriis ca si dà, zint via polvaròus,
  fazìnt scjampà bestis e pastòus daj mons.

  I vuj mi'à vièrt e dita: "Adès ti vòus
  indresà i vuj vjers che spluma'ntica
  par la via, la che'l fun lè pi sindiòus."

  Coma rànis cuant ca jòdin madràs ca
  o la, da l'àga a sparìsin dutis
  e ta la cjera a si van a platà;

  sì jodùt i'ai tant'ànimis distrùtis
  scjampà via di front di un che cul pas
  al pasàva'l Styx cu li plantis sùtis.

  Di tor dal cjaf a si cjolèva chel gras
  calìgu, la man sinistra spes davant;
  altri a non d'era ca lu disturbàs.

  Da la sù, si sà, l'era vegnùt stu sant;
  voltàt mi soj al mestri, ca mi'à fat sen
  chi stes cujèt e chi mi inchinàs tant.

  Ahi cuant ca mi parèva plen di disdèn!
  a la puàrta lè vegnùt; cun che bachèta
  'la vjerta, coma ca no ves vut ritèn.

  "O cjasàs dal bon cjel, zent maladèta,"
  a la dit luj ta l'orìbil entrada,
  "'ndulà'i cjolèisu sta' rogànsa bruta?

  Parsè puntà cuntra chel che l'alt'l manda,
  il fin dal cuàl nol pol maj vignì fermàt,
  e che'a vòltis pi dolòu 'ncjamò vi da?

  Se zòvia sbati'l cjaf cuntri'l destinàt?
  Chel Cèrber vustri, ch'ognun'l recuàrda,
  a lè 'ncjamò'n barba e gola ben spelàt."

  Dopo a si'à voltàt vièrs la strada lorda,
  sensa fani motu, ma dut someànt
  a un'òmp che ben altri robis al vuàrda

  che chel di che zent ca ghi sta li davànt;
  e nu'i vin movùt i piè vièrs la cjera,
  sintìnsi sigùrs dopo chel parlà sant.

  Lì i sin entràs sensa rabia o guèra;
  e jò, chi vevi propit tanta gola
  di jodi se che tal fortèsa a sjèra,

  apèna entràt, i'ai vuardàt ca e la;
  e a ogni man jodùt i'ai un gran prat
  che ne dolòu ne grant turmìnt al cèla.

  Coma che al Arli dal Rodàn stagnàt,
  e coma a Pola, visìn dal Cjarnàr,
  lì che l'Italia'a'l so cunfìn bagnàt,

  dut a lè doventàt un gran sepulcràr.
  cussì a era chì ta dut'li bandis,
  doma che chì a l'era tant pi amàr;

  di tòmbis e flamis'n d'era tantis,
  e ogni tomba li flamis' bruzàvin,
  si che'l fièr l'era mol e pront paj fabris.

  Ducju i so cujèrtis a si vjerzèvin
  e mandàvin fou cussì pietòus lamèns,
  che daj puarès e ufindùs parèvin.

  E jò: "Maestro, cuj a sonu che zèns
  che, soteràdis dentri di che tombis,
  a si pol sinti ca son di dolòu plen's?"

  E luj a mi: "Chi'a son i eresiàrchis
  cuj so disèpuj di ogni stamp, e ben
  pì chi ti cròdis 'son li tòmbis càrghis.

  Chì simil cun simil sepelìt al ven,
  e i monumìns son pi e mancu cjals."
  Di zì a man destra ‘mi'à dopo fat sen;

  cussì sin pasàs tra i martìrs e i murs als.




  Cjànt Dècim

  Fòu via l'era 'dès inviàt par un viùt
  tra i murs da la cjera e i sepùlcris
  il me mestri, e jò davòu ghi soj zut.

  "O màsima virtùt, che par scjù serclis gris
  ti mi mènis," i'ai dit, "coma pur ti plas,
  pàrla e sodìsfa i me desidèris.

  Chej che'n ta sti tombis a son distiràs,
  si podarèsia jòdiu? Son za alsàs
  dùcj'i cujèrtis, e da nisùn badàs."

  E luj a mi: "Saràn dùcjus sieràs
  cuant che da Josefàt[37] chì'a tornaràn
  cun chej cuàrps che la su a son stas lasàs.

  Il so simitèri da sti bàndis a'an
  chej che cun Epicuro a son butàs,
  che l'ànima cul cuàrp muàrta a la fan.[38]

  Però a la domanda chi ti mi fas,
  chi dentri ti saràs subit sodisfat,
  coma pur il desideri chi ti mi tas."

  E jò: "Bon'l me duca, i ten scostàt
  da te il me còu, doma par dizi puc,
  e tu a chist'ti mi'as ben preparàt."

  "O tu Toscan che par la sitàt dal fòuc
  vif i ti vas cul parlà cussì onèst,
  resta pur còmut u'chi tal nustri lòuc.

  Dal to mòut di parlà a si capìs prest
  'n ta cual nòbil paìs chi ti sos nasùt
  al cual forsi ghi soj stat masa molèst."

  Stu sun a le sùbit ben clar fòu vegnùt
  da na tomba, ma jò'i mi soj visinàt
  pauròus al duce me propit un bel puc.

  E luj a mi'à dit: "Sta fer; se atu fat?
  Jot la che Farinata' si'a alsàt su:
  ti lu jodaràs dut 'dès ca le levàt."

  Jò lu vevi za cuj me vuj fisàt su;
  e luj s'alsàva cul pet e cu la front
  coma chel che cul infièr 'la ves tant su.

  E svelt cu li so mans il duca, e pront,
  tra li tombis a mi'a pocàt vièrs luj
  dizìnt: "Di se chi ti ghi dis, ten ben cont.

  Rivàt a'piè da la so tomba, i so vuj
  fisàt mi'an, e dopo, alcuànt sdegnòus,
  a mi domanda: "I to parìns soni cuj?"

  Jò chi eri di ubidì desideròus
  nuja no ghi'ai platàt ma dut ghi'ai vjerzùt;
  alòra li sèjs a l'alsàt e la vòus;

  cuant orgòliu cuntra me ca'an metùt,"
  a la dit, "e cuntra i mes e la me part;
  si che do vòltis ju'ai mandàs fòu dal dut."

  "Butàs fòu si, ma son tornàs d'ogni part,"
  ghi'ai dit, "l'una e l'altra volta;
  ma i vustris a no'an ben capìt che art."

  A chistu punt, da la tomba scujèrta
  a si'à fat jodi d'altri spirt la musa:[39]
  in zenòli a l'era, visìn d'ombr'alta.

  In ziru 'la vuardàt, cun aria curiosa
  d'un cal voleva jòdi si'eri besòu;
  e dopo vej cunsumàt il curiosà,

  planzìnt 'la dita: "Se tal neri dolòu
  di sta prezòn ti vas par altèsa di inzèn,
  me fì'n dulà ca lè? L'àtu lasàt fòu?"

  E jò a luj: " Dut di besòu i no ven:
  chel cal speta là, par chì a mi mena,
  che forsi'l vustri Guido'l veva'n disdèn."

  Se cal dizeva e la so gran pena
  mi vèvin za'l non di stu chi sugerìt;
  ma la risposta' era cussì plena.

  A colp levàt a la sigàt: "Se'àtu dit?
  Dis su! A la vut? No l'ese pi'n vita?
  'L dols lumìn daj so vuj nol ven pi ferìt?"

  Cuant ca si ha rindùt cont dal esità
  che jò'i fevi prima di rispundighi,
  lè colàt jù lì che par sempri'l resta.[40]

  Ma chel'altri dal còu grant, sul se chi ghi
  vevi dita lè restàt, cul stes aspièt,
  sensa mòtu, roba da no cròdighi;

  e lè subit tornàt ta chel prin sogjèt,
  "Se lòu a son bòjs,"  la dit, "di tornà,
  chel a mi da pi turmìnt di chistu jèt.

  Un sincuànta vòltis s'jodarà 'mpià
  la musa di che sjòra che chi a regna,[41]
  che ti savaràs cuant pejs ca la'l tornà.

  E se maj il mont dols a ti impegna,
  dìzmi: "Parsè sonu sempri sì spietàs
  cuntra i mes in ta ogni so làgna?"

  Alòr' jò a luj: "Il turmìnt e'l grant fracàs
  ca ha fat l'Arbia in ros coloràda,
  propit cussì a fan fa taj nustri palàs."

  Vint scjasàt'l cjaf e dat na suspiràda,
  "U chi no soj stat doma jò," 'la dit;
  "cun razòn cuj altris' soj zut in strada.

  Ma doma jò soj stat, là ca'a sufrìt
  ogn'un pal mal da la puòra Firensa,
  chel che tant a la lotàt pal so dirìt."

  "Pal riposà da la vustra simìnsa,"
  i lu'ai preàt, "Sclarìmi chel dùbit
  cal ten duta 'ngropàda la me siènsa.

  I sint chi sèjs bon d'jòdi, si'ai ben capìt,
  se che'l timp'l varà cun luj'n davànt
  ma il presìnt no lu cognosèis subit."

  "Nu jodìn, com'chel che d'lùstri non da tant,
  li ròbis," 'la dit, "ca ni son lontànis;
  ch'tant 'ncjamò'l risplènt'l duce pì grant.

  Pì si visìnin o'a son, pì son vànis
  pal nustri 'ntelèt, e s'altri nol ven,
  nuja'i savìn da li ròbis umanis.

  Però ti pos capì chi no vìn l'inzèn
  di podèj cognòsi pi lontan di chel punt
  cuant che il futur al finirà in plen.

  Alòra, coma par me colpa compùnt,
  i'ai dit: "Dizèighi dùncja a chel colàt
  che'l so frùt a l'è cuj vifs 'ncjamò cungiùnt;

  e se puc fa al rispùndi mut 'soj stat,
  fèighi savèj chi lu'ai fat belzà pensànt
  tal mòut sbaliàt chi mi vejs puc fa spiegàt."

  E za'l me mestri mi zeva clamànt;
  che jò'i ghi'ai preàt al spirit pi a man
  cal dizès cun cuj ca l'era li'n davànt.

  Mi'à dit: "Soj chi, lì che pi di mil a stan:
  che dentri a lè il secònt Federic,
  e'l Cardinal; i'altris u lì ju lasàn."

  Si ha pojàt jù, e jò vjers l'antic
  poeta i'ai voltàt i pas, ripensànt
  a chel parlà ca mi era parùt nemìc.

  Si'à movùt; e dopo, cussì seguitànt
  a mi'a dit: "Parsè sotu cussì smarìt?"
  E jò i ghi'ai ben rispundùt, zint in davànt.

  "Ten cont di se che la to mins a'a capìt
  cuntra di te," chel saviu mi'à comandàt.
  "Adès speta chi," a la alsat il dèit:

  "Cuant che'n fron dal dols raj ti saràs rivàt
  di chè[42] che'l bjel vuli a'a che al jòt dut,
  da ic t'savaràs la chi ti sos aviàt."

  Un puc dopo, l'piè a sinistra 'la metùt:
  i'vin lasàt'l mur e sin zus vièrs il mjès
  par un troj che una val al ferìva

  ca mandàva fin la sù un brut spusès.




  Cjànt Undicèsin

  In tal òrli di un rivòn alt e salvàdi,
  plen in ziru di gran pièris spacàdis,
  scjàps pi crudèj i sin rivàs a jòdi;

  e chi'n ta che orìbilis soflàdis
  da la pusa che'l buròn su al buta,
  i vin jodùt da visìn tra' i cujèrtis

  chel d'un gran sepùlcri cun su sta scrita
  chi: "Anastasio papa jò'i protès,
  giavàt da Fotin da la via dreta."

  "Prima di zi jù, da spetà i varèsin adès
  par abituà un ninìn'l nustri nas
  al trist odòu; dopo pì no 'mpuartarès." [43]

  Cussì'l mestri; e jò: "Sarìn compensàs,"
  i'ghi'ài dit, "sercjànt che'l timp 'nol pàsi
  pjerdùt." E luj: "Coma me pensàt ti'as."

  "Fjòl me, in fra scju claps 'son da notàsi,"
  alòra a la tacàt, "tre sirculùs
  ca si ristrìnzin cul pi sprofondàsi.

  Son ducjùs plens di spirs maladès e brus;
  ma par ch'in jù ti basti dom'la vista,
  capìs com'e parsè ca son sì stinzùs.

  D'ogni malìsia ch'òdiu in cjèl 'acuìsta,[44]
  a'a coma fin l'ingjùria, e ogni fin tal,
  par fuàrsa o imbròj, zent mal a fa sta.

  Ma parsè ch'l'imbròj lè dom'dal'omp mal,
  a Diu tant ghi displàs, che par chel sot
  i'imbrojòns a stan patìnt dolòu fatàl.

  Daj violèns'l prin sercli lè plen, i cròt;
  ma pars'che vjolèns si'è vièrs tre persònis,[45]
  in tre ziròns lè dividùt, cussì lu jot.

  Si pol a Dio, a se, e ai altris
  fa'i fuàrsa; a lòu, i dis, e a ròbis sos,
  coma chi ti capiràs da se chi dis.

  Muàrt violènta e ferì pì ca si pos
  al pròsin si ghi da, e al so avèj
  ruvìnis, incèndios e un robà 'l' ingròs;

  cussì i sasìns o chej ca son crudèj,
  chej ca guàstin o fan preda, tormentàs
  tal prin ziròn saran ducjùs par intèj.

  Da se stes pòsin i òmis vignì copàs
  o danegjà'i so bens, però tal secònt
  zir nol val'l pentìsi di scjù danàs,

  no 'mpuàrta coma ca si prìvin dal mont,
  o zùjn di azàrt e pjèrdin se ca'an,
  o'a plànzin là che'l spirt'l varès d'èsi gjocònt.[46]

  Si pol pur Diu opòni, grant malàn,
  maledìzilu o pur negàlu cul còu,
  dizìnt: di bontàt so tal mont s'jòt invàn;

  ma al sigilèa il ziròn minòu
  cul so sen tant Sodoma che Caorsa,[47]
  e chel cal bestema Diu dentri e fòu.

  L'imbrojà, cal bèca ogn'una cosiènsa,
  l'omp usà'l pol'n ta chel ch'in luj si fìda
  coma ta chel che di fidàsi nol àusa.

  Chista maniera di trufà a juda
  a copà'l vincul dal amòu natural;
  dùncja tal sircul secont a si 'nnida

  l'ipocrisia, il lusingà, encja'l
  robà, magiis, falsitàs, rufianà,
  simonìa, baratà e altri mal.

  L'altra maniera l'amòu a fa ruvinà:
  chel naturàl e chel che'n pì si zonta,[48]
  cal crèa che fede speciàl e buna;

  par ultin, tal sircul minòu, la cal sta
  il centri dal'universo e Dit pur,
  ogn'un cal tradìs brusàt sempri al resta."

  E jò: "Mestri, amòndi clar e sigùr
  lè il to razonà, e ben ti fas clar
  stu buròn e il popul cal ten tant dur.

  Ma dismi: chej di chel fàngu paludàr,
  cal mena'l vint e che la ploja a bat
  e ca s'incùntrin cun parlà tant amàr.

  Parsè no dentri ta la ròsa sitàt
  a vègnini, se Dio'l vòu, sì punìs?
  e si no, parsè l'àja ognun li butàt?

  E luj a mi: "Il devià tant a mi stupìs,"
  'la dit, "dal to inzèn di la ca l'èra;
  che la to mins a'è t'altri, ben lu capìs.

  Àtu ben presìnt che sesiòn intèra
  'ndulà che la to Etica a trata
  di che tre robis[49]  ch'al Alt 'ghi fan guera:

  incontinènsa, malìsia, e mata
  bestialitàt? E com'l'incontinènsa
  Diu manc'ufìnt e mancu  colpa'a parta?

  Si ti consìderis ben sta sentènsa,
  e se i ti tens in mins cuj'ca son chej
  che lasù di fòu a fan penitènsa,

  t'jòs che scjù traditòus volentèj
  a làsin, e parsè cun puc fastìdi
  la divin'vendèta' a usa i so marcèj.

  "O sorèl' chi ti sànis ogni mal jòdi,
  ti mi contèntis tant cuànt chi ti sòlvis,
  com'cuànt che, no savìnt, dubità i pòdi.

  Encjamò'n davòu i vuèi chi ti tòrnis."
  i'ài dit, "la 'ndulà ch'usùria'a ufìnt
  --ti'às dit--la divin'bontàt, e'l grop t'dìsfis."

  "Filosofia," mi'à dit, "se ben s'intìnt,
  a no considera doma una part,
  com'ch'la natura a cjòi la so curìnt

  dal'intelèt divìn e da la so art;
  e se ben la to Fisica i ti jòs,
  al'inìsi ti notaràs, sensa tuàrt,

  che la vustr'art, la natura, cuànt ca pos,
  a seguìs, com'che'l mestri al fa'l student;
  a Diu vustr'art'a è com'che gnèsa ghi fos.

  Da chisti dos, se tu i ti'as presènt
  la Genesi dal prinsìpit, a convièn
  ch'è mièj tacà a vivi e 'vansà la zent;

  e parsè ch'usùria altra via'a ten,
  tant natura che chè ca ghi sta davòu
  a disprèsa, e t'altri a spera in ben[50].

  Ma seguìsmi, che di chì i'ai gust zì fòu;
  che i Pes a slìtin su ta l'orizònt,
  e l'Orsa di sta su cul Coru a vòu,

  e al scjalìn là'n davànt ghi fin front.




  Cjànt Dodicèsin

  L'er'l post alpìn 'ndulà che'l zì'ù pal rivòn
  si podeva e, pa l'altri che lì l'era,[51]
  d'jòdi ogn'ùn'l veva pour'e causiòn.

  Com'che tal flanc'è frana intera
  che di ca da Trent l'Adige a'a sbatùt,
  o par taramòt o par mal sostèn di cjera,

  che d'insìma dal mont, 'ndà ca si'à movùt,
  fin a bas a'è la rocja frantumàda,
  si che da lasù nisùn'l sarès vegnùt;

  cussì'l buròn cu la so bruta strada;
  e'n tal orli di chel turmìnt di rocja
  l'infàm bestia[52] di Cret'era pojàda

  che concepìd'era da la fals'vacja;
  e cuant ca ni'à jodùt, se stes si'à muardùt,
  com'chel ch'dentri 'la la rabia'n clòcja.

  Il me sàviu la sigàt vjers chel brut:
  "Cròjtu tu che chì'l sedi'l duce d'Atèn,[53]
  chel ch'tal mont la muàrt ti'a dat e chi metùt?

  Via di chì, bestia: che chel che chì'l ven
  no lè stat amaestràt da la to sòu[54]
  ma'l ven par jòdi'l vustri sufrì'n plen."

  Coma chel toru cal ven lasàt zi fòu
  al stes timp ca ghi'è stat dat il colp mortal,
  saltùs al fa ma nol sa se cal vòu,

  cussì'l Minotaur  jodùt i'ai, cul stes mal;
  ma chel, atènt, a la sigàt: "Cor tal pas:
  mentri ca lè in furia, a'è mjèi tacà'l cal."

  Alòr paj pieròns vin tacàt a zi'n bas,
  stint atèns, parsè che spès si movèvin
  cuant che pèjs nòufs su a ghi vegnèvin pojàs.[55]

  "Pènsitu," 'la dit mentri ch'in jù i zèvin,
  "forsi a sta ruvìna ca'a da vuardiàn
  l'ira, chi'ai domàt, di chel mòstru Cretìn?

  Capìs chistu: cuant che, za a'è cuàlchi  àn,
  che jò'i soj vegnùt ta stu bas infièr,
  sti ròcis no vèvin 'ncjamò fat stu dan;

  ma sigùr lè che puc prima, lè pur ver,
  cal vegnès chel tal[56] che sì gran preda
  a ghi'à cjolt a Dit ta chel sìrcul primièr,

  da dut intòr la val spòrcja e fonda,
  a'a tremàt si ch'jò i'ai pensàt che'l univèrs
  al sintìs amòu, pal cual lè chel che vònda

  al crot ch'al càos il mont spes ghi va vièrs;
  e a chistu punt chista ròcja vècja
  a'è rodolàda jù in sens invièrs.

  Ma vuàrda la jù a val, ca s'jòt èncja
  chel grant flun di sànc in tal cual al bulìs
  chel che di violènsa'l altri a si màcja."

  O vòja vuàrba e fùriis màtis
  che tant 'ni sprònin ta sta vita curta,
  e tal'altra ogni danàt tant'l surfrìs!

  'Na gran fòsa jodùt i'ai in arc stuàrta
  coma chè che dut'l plan a imbràsa
  second se che dit 'vèva la me scorta;

  e tra ic e'l piè dal rivòn, na fasa
  di centaurs 'filava, di frecis armàs
  com'che tal mont'usàvin zi a cjàsa.

  Jodìnt chi vegnèvin jù, si son fermàs
  e da la so fila'n tre fòu a son vignùs
  cun arcos e frecis belzà preparàs;

  e da lontàn'l prin'la sigàt: "Ta stu bus,
  par cual sufrì 'vegnèisu jù da lasù?
  Dizèit subit o vi còpi, intindùs?"

  Il mestri la dit: "Ghi rispundìn su
  a Chiròn, che visìn i jodìn luj stes:
  mal ti'a zut la vòja ch'lasù spes ven su."

  Dopo mi'à tocjàt e dita: "Chel lè Nès,
  che muàrt lè pa la bjèla Deianìra[57]
  e di se vendicàt si'a da se stes.

  E chel di mjès, che al pet a si mira,
  a lè'l gran Chiròn, che nudrìt 'la Achìl;
  l'altri lè Fol, ca lè stat sì plen d'ìra.

  Atòr da la fòsa a van a mil a mil,
  saetànt li ànimis vagabòndis
  ca tèntin d'bandonà l'orìbil asìl."

  Si sin visinàs a li fieri'snèlis:[58]
  Chiròn 'la cjòlt na frècia, e cul so cul
  la barba'l spartiva ta li mosèlis.

  Liberàt'l bocjòn dal barbòus ostàcul,
  a ghi'à dit ai so compàjs: "Sèjsu necuàrs
  che sè che chel'l tòcja'l mòuf ta stu sìrcul?

  Cussì no pòsin fa i piè dai muàrs." [59]
  E'l me bon duca, che za 'ghi'era al pet,
  li che'i doj èsis erin unìs fuàrs,

  'la rispundùt: "Lè ben vif, e'a stu puarèt
  mostràighi a mi convièn la val scura:
  necesitàt chi ni custrìns, no'l dilèt."

  Lasàt l'alelùia par nustra cura,
  tal[60] a mi ha consegnàt chistu compit nòuf:
  no lè làri, ne jò anima làra.

  Ma par che virtùt pa la cual i dismòuf
  par chista strada salvàdia i me pas,
  dàni un daj tos, che adès no si mòuf,

  ca ni guidi al di la daj poscj' sanganàs
  e cal pàrti stu chi fin la insìma,
  ca no lè spirt ch'in'aria'l pol fa zvualasàs."

  Chiròn a si'a voltàt vièrs chej di prima
  e a Nes ghi'a dit: "Volta e guìdiu
  e protèziu se n'altri grup vi ferma."

  Sì ben compagnàs si sin movùs la jù
  lunc l'òrli dal lac cal bolèva dut ros,
  e i bulìs a sigàvin O Diu!

  Èrin sot fin ta li sejs ta stu pastròs;
  e'l gran Centauro la dit: "Chej son tiràns,
  che tal sanc e tal avèj a'an fat li sos.

  Chi a si lamèntin daj so crudèj dàns;
  chi lè Lesandro e Dionìsio'l fièr,
  ch'a Sicilia 'ghi'a dat tàncju brus ans.[61]

  E che front ca'a il pjel cussì ner,
  lè Assolin; e chel'altri ca lè blont,
  lè Ubìs daj Èstis che, lè propit ver,

  lè stat distudàt dal fiàstri su tal mont."
  Alòr m'soj voltat al Poet, ca la dit:
  "Chistu adès'ti'è prin e jo'i soj secont." [62]

  Puc pi'n davant'l Centaur'si'à 'nserìt
  in ta'na zent che fin ta la so gola,
  parev'che fòu vegnèsin da stu bulìt.

  'N'òmbra'ni'a mostràt ta na banda sola,
  dizìnt: "Chel là 'la trafit tal grin di Diu
  chel còu che'l Tamis 'ncjamò nol mola."

   Dopo, zent ch'fòu dal flun, 'jodèvi la jù,
  il cjaf e dut il so pet a tegnèva,
  e di lòu, tàncjus i'ai podùt cognòsiu.

  Cussì, puc a puc, pì bas a si feva
  chel sanc, sì ca ghi scuetàva ben i piè;
  alòr 'ncja nu visìns dal pas 'si zeva.

  "Com'ch'da sta part pusìbil jòdi ti'è
  chel bulì che sempri al va calànt,"
  la dit il Centaur, "ti'as di crodighi,eh?,

  da st'altra, puc a puc, si sta visinànt
  il so font, indulà , tènlu ben prezìnt,
  che che infàm di tirània a gemìs tant.

  La divin'gjustìsia cà a va spunzìnt
  chel Atila che'l mont la tant flagelàt,
  coma Pir e Sest; e'n eterno molzìnt

  il lagrimà, che'l bulì a ghi'a molàt,
  a Rinier da Cornet, a Rinier il Mat,
  che a li stradis tanta guera ghi'àn fat." [63]

  Dit chistu, si'à voltat e'l splàs  ripasàt.




  Cjant Tredicèsin

  Nès no l'èra 'ncjamò par di là rivàt
  che nuàltris i sin entràs ta un bosc
  che da nèncja un troj a l'èra  segnàt.

  Fuèjs vèrdis non d'èrin, ma di colòu fosc;
  nèncja bràghis lìsis, ma gropòsis;
  milùs non d'èra, ma bachètis cun tos'c:

  non d'an brùsis sì spinòsis e fìsis
  chej nemàj salvàdis ch'in òdiu a'an
  tra Cecina e Cornet[64] che cjèris còltis.

  Chi li brùtis Àrpis[65] il so nit a fan
  ca'an scorsàt da li Strofàdis i Trojàns
  cun'un avìs ca veva da rivàighi 'un gran dan.

  Cul'àlis largis e mùsis e cuèj umàns,
  sgrìnfis taj piè, e ta la pansa plùmis,
  a si lamèntin in ta chej àrbuj stràns.

  E'l bon mestri: "Prima che pì ti entris,
  capìs che 'dès ti sos tal secont ziròn,"
  'la tacàt a dìsmi: "e lì ti restis

  fin chi ti rìvis tal'orìbil savolòn:[66]
  però sta 'tent; lì ti jodaràs ròbis
  che pezu di se ca si crodarès a son."

  Da par dut parèv'ca vegnèsin lagnis,
  ma no jodèvin nisùn ca li fèva;
  fer soj restàt, cu l'idèis cunfundùdis.

  Ch'jò'i ves crodùt i crot che luj'l crodèva[67]
  che li vòus vegnèvin fòu da sti bràghis
  da zent che da nuàltris a si platàva.

  Ma'l mestri a la dita: "Se tu ti strònchis
  una da li frascjùtis che li a stan,
  i pensèjs chi ti'as 'vegnaràn dùcjus sclarìs."

  Alòr un puc davant i'ai slungjàt la man,
  e i'ai cjòlt da un grant àrbul na braguta;
  e'l tronc a la sigàt[68]: "Parsè stu dan?"

  Cuant che cujèrt'èra di scur sanc duta
  'la dit di nòuf, "Parsè chi ti mi spàchis?
  Dal to spirt la pietàt èse dut' sùta?

  Sin stas òmis, e adès sin plàntis:
  la to man pi bùna stada a sarès
  èncja si fòsin stas ànimis di sbìsis."

  Coma che se un stec vert si brusarès
  ta na banda, l'altra gemì s'jodarès
  e l'alsàsi dal vint cjulà 'la farès,

  cussì da la rota stècja tal timp stes
  sanc e peràulis 'sghisàvin; e ic jù
  mi'è zuda; e jò fer, com'un ch'pòura'l vès.

  "Se luj'l ves crodùt prima di colà jù,"
  il me sàviu a la dit, "puòr'ànima,
  chel che i'ai descrit tal me libri lasù,

  a no t'varès la man metùt insìma;
  ma mi'è fadìja capì coma chi ghi'ai fat
   fa roba me a me dura, e no doma.

  Ma 'nvènsi ch'luj'l tegni'l to venc curàt,
  dìsghi di te, che'l t'onòu'l rinfrèscji
  ta chel mont lasù cuant cal sarà tornàt.

  E'l tronc: "Il to dols dizi ben lu pèscji;
  no pos tàzi; speri ca no vi pèsi,
  parsè ch'un puc a razonà m'invìscji.

  Soj propit chel che li do clafs i vevi
  dal còu di Federic, e li'ai voltàdis
  sjerànt lì, vjerzìnt là, com'chi volèvi,

  e'l segrèt ghi'ài cjolt a cuàs'ducju'i òmis:
  fede ghi'ài partàt al glorious ufìsi,
  tant ch'àn sufrìt i me pols e durmidìs.[69]

   La trojùta[70[ che maj da chel ospìsi
  di Sèzar a ghi'a movùt i vuj putàns,
  muàrt comùn, e daj palàs dai grancj vìsi,

  a'a inflamàt cuntra di me ducjus cuàns;
  e i 'nflamàs a'an tant inflamàt August,
  che'i bièj onòus si son cambiàs in malàns.

  Il spirit me, par via di un spresànt gust,
  crodìnt che'l murì mi cjolès dal disdèn,
  ingjùst a mi'à fat cuntra di me just.[71]

  Par li radìs nòvis di chistu puòr len,
  vi zuri chi no soj maj sleàl stat
  al me sjòr, che d'onòu l'èra cussì plen.

  Cuant un di vu'n tal mont'l sarà tornàt,
  cal cunfuàrti la me memoria, ca sint
  encjamò il colp che l'invidia ghi'a dat."

  Tazùt a la, e dopo: "Al sta tazìnt,"
  il poet mi'a dit; "no sta pièrdi il momènt;
  ma pàrlighi se cussì ti'as in mint."

  Alòr jò a luj: "I sarès pi content
  si chi t'ghi domandàs tu se ch'jo'i vorès;
  jo'i no pol: pietàt'mi fa sta malamènt!"

  Cussì 'la di nòuf tacàt: "Se l'omp'l fes
  di so volontàt se chi t'ghi domàndis,
  spirit incarceràt, gust a si varès

  si ti dizès com'che l'anima s'unìs
  a chiscju lens; e dìzini, si ti pos,
  se spirs da taj àrbuj a son maj partìs."

  Alòr fuàrt 'la soflàt il tronc, com'chi t'jòs,
  e convertìt chel vint ta sti peràulis:
  "Contàvi i pos se che ben i cognòs.

  Cuant ca partìsin l'ànimis feròcis
  d'indulà ca son stadis sradicàdis,
  tal sircul sièt da Minos 'son mandàdis.

  Còlin tal bosc, e no ta pars sielzùdis;
  ma la 'ndulà che furtuna 'ju tira,
  a bùtin com'blava ta li sedulis.

  Da frosc ogn'una'n len salvàdi a zira:
  l'Àrpis, che dopo'a si màngin li so fuèjs,
  a fan dolòu e dal dolòu fesùra.

  Coma l'altrisi i zàrin ta nustri salmis,
  ma nencj'una podarà rivistìla;
  ca no è just vej li ròbis ch'vin distrùtis.

  Chi li strasinarìn, e dentri ta la
  selva 'saràn i nustri cuàrps 'mpicjàs,
  ogn'un tal àrbul da la s'ombrèna crudela." [72]

  Nuàltris i'èrin 'ncjamò al tronc leàs,
  crodìnt ch'altri Piero al volès dìzini,
  cuant che surprindùs da'un grant rumòu 'sin stas,

  coma chel ch'in manièra sìmil vignì
  l'sìnt'l pursìt e la cjàsa dal so post,
  e'l sìnt da li bèstis e fràscjis'l grugnì.

  A stu punt, da la me sinistra, pitòst
  nus e scravagnàs doj a scjampàvin fuàrt,
  e tal bosc dut 'rompèvin, fazìnt batòst.

  Chel davànt 'la dit: "Ven chi, ven chi, O Muàrt!"
  E l'altri, ca parèva che màsa'l tardàs,
  al sigàva: "Lan, mancu sveltis in gran part

  li to gjàmbis 'èrin tal front daj Topàs."
  E cuant che forsi pì no gh'la podèva,
  luj e un barùt a si son ingropàs.

  Par davòu di luj il bosc s'implenìva
  di cagnis neris, bramosis e curìnt
  com'levrièris ch'un, cjasànt, al molàva.

  Ta chel ch'l'èra zut jù ghi'an metùt il dint,
  e a l'an sbranàt un toc a la volta,
  e via a'an partàt ogni toc dulìnt.

  Alòr par man mi'à cjapàt la me scorta
  e partàt là di chel sterp cal planzèva
  invàn par chel sanc di ogni part rota.

  "O Jàcu da Sant'Andrèa," al dizeva,
  "se ti àja zovàt usami da ripàr?
  La colpa a'è tò se'n vita a ardèva."

  Cuant che'l maestro ghi èra li visìn, clar
  gh'à dit: "Cuj èritu ch'par sti ferìdis
  ti sòflis cul sanc il doloròus cjarlàr?"

  Alòr luj: "O animis che rivàdis
  i sèjs a jòdi la strage imoràl
  da li me fràscjs da luj sbregàdis,

  cjolèilis su da chel bar cal sta sì mal.
  Jò'i soj da la sitàt che cul Batista[73]
  a'a cambiàt il prin paròn, e chel tal

  cu la so art sempri la farà trista,
  e sa no fos parsè che tal Punt Vecju
  di luj rest'encjamò un puc di vista,

  chej sitadìns che rifàta 'l'an dal jù
  su la sinìsa d'Àtila vansàda,
  varèsin dibànt fat lavorà ducju.

  E la me cjasa i'ai in fòrcja[74] cambiàda."




  Cjant Cuatordicèsim

  Si'com'che l'amòu dal me post di nàsita
  mi'à strinzùt, i'ai radunàt li ramàsis,
  e tornàdis a chel in fin di vita.

  Sùbit rivàs i sin la ca si spartìs
  il secònt ziròn dal ters, e indulà
  che dal Just s'jòdin li orìbilis ròdis.[75]

  Par ben mostrà li robis ca èrin là,
  dizaràj chi sin rivàs ta un gran prat
  ch'erba verda non davèva, nencja zala.

  Dal bosc doloròus'l prat lè ghirlandàt
  intòr, coma che'l bosc lè dal grant fosàt:
  chi tal'orli dal splas i pas 'vin fermàt.

  Par dut 'èra savolòn sut e 'nsacàt
  e'l post al someàva tant a chel che
  sot daj piè di Catòn l'èra stat pestàt.[76]

  O vendèta di Dio, se tant timòu che
  i ti ghi fas vignì a ognun cal les
  chel ca mi è stat manifestàt, altrichè!

  Tant'ànimis nudis i'ài jodùt, e ches
  in mòut miseràbil a planzèvin
  e ognun'parèva che'l stes sufrì'nol ves.

  Cers di lòu supìns a si distiràvin;
  altra zent si sintàva dut'atènta,
  e altris che che sempri si movèvin.

  Che zent ch'in ziru a zèva a'èra tanta,
  e mancu chè che sdrajàd'èr'al turmìnt,
  ma pì mal stèvin chej da la lengàta.

  Cun colà lent, su dut'l savolòn presìnt
  a plovèvin di fòuc làrgis faldis,
  coma di nèjf in ta àlpis sensa vint.

  Com'ch'Alesàndri in che bandis cjàldis
  dal'India 'la jodùt 'nsìma daj so fans[77]
  fin in cjèra flàmis a colà sàldis;

  par cuj si son metùs a scalpità ducj' cuans,
  luj e li so schjèris, par che'l vapòu
  si distudàs prim'ch'al altri al fes dans;

  cussì'l vegnèva ju l'eterno calòu;
  e'l savolòn l'impiàva com'lescja
  sot l'asàlin, e'l radoplàva'l dolòu.

  Sensa maj riposà a'èra l'intrescja
  da li puòri mans, che chej fòucs pì visìns
  via a scjasàvin--ch'arsùra frèscja.

  I'ai scuminsjàt: "Maestro, tu chi ti vins
  duti li robis, fòu che chej demòns fuàrs
  ch'vin jodùt al'entrà e ch'vin'ncjamò'n mins,

  Cuj l'èse'l grant ca par che nencj'si necuàrs
  dal fòuc, sdrajàt com'ch'lè e cul vuardà brut,
  ca no s'rint nencj'a la ploja, che tant'ars?"

  E chel stes che cont a si'a ben rindùt
  ch'jò ghi domandàvi al me duca di luj,
  'la sigàt: "Vif e muàrt: il stes 'soj in dut.

  Se Gjove al straca'l so fàbri[78] da cuj
  tant infastidìt 'la cjòlt che saèta
  che scos mi'a com ca varès ognun daj èrcuj;

  o se luj'l stufa'i altris un 'la volta
  a Monzibièl ta la fusina nèra,
  sigànt ‘Bon Vulcan, ajùta, ajùta!',

  sì com'ca la fat ta la lota di Flegra,[79]
  e me cal saèti cun granda fuàrsa;
  a nol podarès vej vendèta 'legra."

  Alòr il me duce'la parlàt cun fuàrsa
  tant, ch'jò no lu vèvi cussì fuàrt sintùt:
  "O Capànio, 'n'se ca no s'indòlsa

  la to 'rogànsa, za ti sos tu punìt:
  nisun martìri, fòu da la to rabia,
  tegnarà'l to teròu di dolòu 'mplenìt."

  Dopo, a mi,  pì serèn, 'la paràt via
  dizìnt: "chel li lè stat un daj sièt regnàns
  ch'an judàt Teb; e l'avùt, e a vej'l para via,

  Diu'n'disdèn, ch'lu crot causa daj so dans;
  ma, coma che jò'i ghi'ai dit, i so dispiès
  a no son par luj nèncja un puc malàns.

  Adès stami davòu, e i no volarès
  ch'ti metès i piè tal savolòn ardìnt;
  ma dentri tal bosc ten i piè stres."

  Tazìnt sin rivàs la ca zeva surgìnt
  un flumùt picinìn da la foresta;
  tant ros l'èra ch'oròu i zevi sintìnt.

  Com'che dal Bulicàm[80]  'ven fòu 'na ròjùta
  ch'in sèguit li pecjadòr 'si spartìsin,
  cussì tal savolòn 'zeva ic duta.

  Il so font e li dos bàndis a èrin
  fàtis di pièra, e pur sì i margins;
  par chel necuàrt m'soj che pal pas i zèvin.

  "Fra dut chel chi'ai volùt ch'ti tegnès a mins,
  dopo che nu'sin entràs pa la puàrta
  che ducj'pòsin pasà o zighi visìns,

  'na roba ca no'a notàt  la to vista,
  e ca varès di vèj, lè stu rìvul chi,
  che su di se'l distùd'ogni flamùta."

  Sti peràulis li a dìtis'l duce a mi;
  alòr jò l'ai preàt ca m'ingrandìs' il past,
  ch'la vòja l'èra za zut a 'ngrandìmi.

  "In mjès dal mar si pos cjatà un post guàst,"
  'la dit'alòra, "ca si clama Creta,
  ca veva un re cal tegneva'l mont cast.

  La vi'è na montagna ca è bondànta
  di àga e di fràscjis, cul non d'Ida;
  com'roba vecja a'è adès deserta.

  Rhea 'la sièlta com'na cuna fida
  par il so frutùt, e par platàlu dut
  sal planzèva, 'feva fa'n'urlàda.

  In tal mont un gran vecju lè stat jodùt
  cal ten li spàlis voltàdis vièrs l'Egjt,
  e Roma'l jòt, 'ndà che'l sperà 'la metùt.

  Il so cjaf a lè di òru fin finìt,
  e di pur arzènt 'son i so bras e pet,
  e di ram fin li che'l cuàrp a si divìt;

  da li'n jù dut l'è fat di fièr elèt,
  al di fou dal piè destri c'l'è di madòn;
  e'l sta ta chel pì che tal'altri dret.


  Duti li pars, fòu che l'oru, ròtis 'son
  da na fesùra ca gota lagrimis
  che, insjèmit, un bus a fan tal rocjòn.

  E zint ju a sbùzin li altri rocjs
  fazìnt l‘Àcheront, il Styx, e'l Flegetònta;[81]
  e dopo a van ju cun ch'altri gotis,

  e'n fin rìvin la che pi no s'dismònta:
  'fan pur Cocit, ; e se ch'sèdi che pòsa,
  ti la jodaràs, però chi no conta."

  E jò a luj: "Se sta pìsula fòsa
  a derìva da lasù tal nustri mont,
  parsè èncja ta st'òrli chì a ès'a?"

  E luj a mi: "Tu t'sàs che'l post[82] lè rotònt;
  e se pur lè ver chi t'sòs vegnùt ju tant
  pa la sinistra, zint la ju vièrs il font,

  no ti'as encjamò il sìrcul ziràt dut cuant:
  duncja, sa ven fòu cualchicjùsa di nòuf,
  nosta maraveàti pì di chel tant."

  E jò di nòuf: "Mestri, 'dulà ca si mòuf
  Flegetònt e Lete, che dal'un ti tas,
  e l'altri'l ven fat, ti dis, cuant che chi'l plòuf?"

  "Ta duti li to domàndis ti mi plas,"
  'la rispundùt, ma'l bulì d'l'àga ròsa
  varès da solvi l'una ch ti mi fas.

  Lete t'jodaràs, ma fòu di sta fòsa,
  'ndulà ca van l'ànimis a lavàsi
  cuant che pentìt si'a ogn'ànima colpòsa."

  E 'nfìn: "Ormài è ora di scostàsi
  dal bosc; sta atènt davòu di vegnìmi:
  i òrlis no son 'nfogàs; li tegnìnsi,

  parsè che li no è nùja ca s'inflàmi.




  Cjànt Cuindicèsim

  Adès si movìn par un daj dùrs màrzins;
  e'l fùn da la ròja fer'n alt'l sta tant,
  che dal fòuc al  salva àga e àrzins.[83]

  Coma i Flamèncs tra Brugia e Gujsènt,
   temìnt  il mar alt che vièrs lòu si buta,
  'fan ripàr par che'l mar nol vègni'n davànt;

  e com'ca fan pur i Padovàns lunc'l Brenta
  par difìndi li so vìlis e cjascèj,
  prin'che cjàlt sintìsin Cjarnia e Carinta;

  in maniera sìmil a èrin fas chèj,
  èncja se no pròpit cussì als e grancj',
  ma èrin lo stes dal so mestri'l volèj.

  Si èrin za tant lontanàs da scjù poscj'
  che scjù àrbui no varès pì d'jòdi podùt,
  nèncja se'i boscs 'fosin stas tant pì grancj',

  cuant che na fila d'ànimis 'vin jodùt
  ca vegnèvin lunc l'àrzin, e ognuna
  mi fisàva com' cuant ca si scurìs dut

  un'l vuàrda n'altri sot nova luna;
  e cussì vièrs nu li sèjs a spisàvin
  com'cal fa'l vecju sartòu –a la bùna.

  Da tal famèa cjalàt sì da visìn,
  cognosùt da un 'soj stat, ca mi'a tiràt
  la mània e sigàt: "Ben si cognosìn!" [84]

  E jò, cuànt che a mi'l bras a la slungjàt,
  fis i l'ai vuardàt tal brustolìt aspièt,
  scussì ca no la'mpedit'l so musu brusàt

  la so conosènsa al me intelèt;
  e sbasànt la me man vièrs la musa,
  i'ai rispundùt: "Sèizu chi vu, Sjor Brunèt?"

  E luj: "O'l me bon fiòl, al pòsia ausà
  un puc di timp cun te il Brunèt Latìn
  di sta, dìnghi timp ai altris di avansà?"

  E jò i ghi'ai dit: "Stèjmi pur visìn;
  e si volèjs che cun vu i mi sìnti,
  va ben, se ben'l va cun chel dal me cjamìn."

  "Fiòl me," 'la dit, "s'alc un di scju chì'l vòu diti,
  e'l resta fer, par sent'ajs dop'l sta sdrajàt
  e i so bras dal fòuc nol pòsin pì asìsti.

  Ma va pur avànt: jò ti staràj al lat;
  daj me compàjs i tornaràj dopo jù,
  che ognun al plans da eterno danàt.

  Di zì jù'n strada no vèvi'l coràgju
  par zì cun luj, ma'l cjàf bas i tegnèvi
  com'un cal riverìs chej ca son pì'n su.

  A la tacàt: "Se cal'è cal destìni
  di fàti vegnì chì prin da l'ùltin sen?
  e dis di chel ch'jòdi ti fa pa 'nda zì."

  "Lasù'n alt, la ca lè ogni dì serèn,"
  ghi'ài rispundùt, "ta na val mi soj pjerdùt,
  prin che la me etàt ves tocjàt il plen.

  Dom'alièj matina lè chist susedùt:
  chistu si'a fat jòdi, tornànt jò u là,
  e a cjàsa di nòuf mi partarà par stu post brut."

  E luj a mi: "Seguìs pur la to stela
  e maj ti sbaliaràs di rivà tal glorious puàrt,
  se ben mi soj necuàrt ta la vita bièla;

  e se jò'i no fos cussì da timp muàrt,
  jodìnt che'l sjèli a ti'è stat cussì benèvul,
  ghi varès dat a la t'opera cunfuàrt.

  Ma chistu ingràt e malìn di pòpul
  che da Fjèsul lè vegnùt jù'n timp antic,
  e cal ten'ncjamò dal mont il perìcul,

  si farà par te, pal to ben fa, nemìc:
  e a è razòn, che par scjù schers crudèj
  a no convièn pròpit fa frutà'l dols fìc.

  Da timps antics vegnèvin clamàs svuarbèjs;
  zent'è avàra, invidiòs'e 'rogànta:
  da l'usànsis sos di tègniti a'è mièj.

  La to furtuna tant'onòu ti planta
  che na part e l'altra di te 'varàn fan,[85]
  ma l'erba dal bec a sarà distanta.

  Cal fedi strage il bestian fjesolàn
  di se stes, e ca nol tocj la planta
  che forsi 'ncjamò fòu a ven dal so ledàn

  tal cual a rivìf la simìnsa santa
  di chej romàns ca èrin restàs cuant
  che'l nit lè stat fat di malìsia tanta."

  "Se'l me volèj'l fos stat di pì important,"
  ghi'ài rispundùt, "vu 'ncjamò no sarèsis
  dal'umana natura lasàt di bant[86];

  che'n mins 'ncjamò mi'è fisa e m'intristìs
  la cjàra e buna imagin'paterna
  di vu cuant che tal mont cul zì dal'òris

  mi insegnàvis com'l'omp s'etèrna:
  e cuant chi sarài in gràt, mentri chi vif,
  il nòn vustri i vuèj fàlu lasù tornà.

  Se chi mi contàjs tal me cjàf i lu scrìf,
  e cont lu ten par spiegà cun altri test
  a ic[87], se là i rivaràj, par intìf.

  I vuèj soltànt ca sedi manifest,
  che se la cosiènsa  no mi rimuardìs,
  la Furtuna i confrònti, cun puc di sest.

  A no son nòvis par me tal capàris:
  ca ziri pur Furtuna la so roda
  com'ca vòu, e i contadìns li so svàngis."

  Il me mestri alòra in ta la banda
  destra a si'à 'n davòu voltàt a vuardàmi;
  e 'la dit: "Ben scoltàda se ben notàda."

  Ma lo stes a parlà i vaj a mètimi
  cun Ser Brunèt, e'i domandi cuj ca son
  i compàjs sos pì famous che luj'l stimi.

  E luj: "Savèj di cualchidùn a lè bon,
  di chej altris a sarès di tàsi tant mièj
  ch'vin puc timp, e ròbis da dizi tantis 'son.

  Che ducj' èrin clerics ti varès di savèj
  e leteràs gràncj' e di fama granda,
  e dal stes sporc pecjàt tal mont'èrin chej.

  Prisiàn a ghi sta'nsièm a che zent lorda
  cun Ceco d'Accorsop; èncja jòdilu,
  se, di marzìn tal, vòja ti'n vès vuda,

  chel ti varès podùt, che di tramutàlu
  lè stat, dal servo daj serfs, d'Arno in tal
  Bachiliòn, la che'l so malàn 'le zut a lasàlu.

  Dizarès di pì, ma'l vignì e'l contàl'
  pi lunc èsi nol pos, parsè che jò'i jot
  fun nòuf ca si'alsa dal savolòn là'n val.

  Riva zent cu la cual no pol staghi sot:
  ti racomàndi tant il me Tesòu,[88]
  tal cual'ncjamò i vif, encja u chì sot."

  Alòr a si'à voltàt com'un coridòu
  cal cor  a Verona[89] cun il colòu vert
  paj cjàmps, e al somèa di dùcju lòu

  chel cal vins, e sens'àltri no chel cal pjèrt.




  Cjànt Sedicèsim

  Rivàt za l'èra là ca rimbombàva
  l'àga ca colàva tal'àltri sìrcul,
  propit com'un vespàr cal buzinàva,

  cuànt che tre òmbris jodùt i'ai ta stu òcul
  vignì fòu da na trupa ca pasàva
  sot ch'dura plòja ca no bat maj màncul.

  Vjèrs nu vegnèv'ognùna e sigàva:
  "Fèrmiti tu che dal vistìt ti somèjs
  un che dal nùstri puòr paìs[90] al riva."

  Puòr me, plàjs a li vèvin parfin ta li sèjs,
  nòvis e vècis, da flamis causàdis!
  mi sint encjamò mal in taj me pensèis.

  Si'a fermàt il mestri a li so sigàdis;
  vièrs me si'a voltàt e dita: "Spèta."
  A scjù chi bisùgna usàighi cortesìis.

  E sa nol fos par chel fòuc cal saèta,
  ch'è natura dal post, jò'i dizarès
  ch'è mièj par te ch' par lòu di fa la svelta."

  'Sint nu fers stas, di nòuf tacàt a'an chej puarès
  il vers antìc[91]; e cuànt da nu son rivàs,
  chej tre a'an fat una roda di se stes.[92]

  Com'ca fan i campiòns, nus e'ngrisignìs,
  cuànt ca stùdin com'otègni vantàgiu,
  prin'che di batisi' vegnìn impegnàs;

  e cussì zirànt, ognùn in su e'n jù
  mi vuardàva, cussì che tra lòu il cuèl
  si movèva e ai piè ghi zev'davòu.

  E "Se'l mal di stu post mol e tant crudèl
  dispièt a mi fa e al nustri preà,"
  'la tacàt un, "e al bruzimìnt da la pièl,

  la nustra fama'l to spirt 'ghi dedi plèa
  di dìzni cuj chi't sos che'i piè vifs
  ognùn cussì sigùr l'infièr al frèa.

  Chist, ca la tràcis ch'i me piè pèstin restìfs,
  e che dut nut e spelàt lè in strada,
  grant lè stat pì di chel che cròdi t'intìv's:

  Nevòut  lè stat da la buna Gualdrada;
  si clamàva Guido Guera, e'n vita
  tant 'la fat cul sèn e cu la spada.

  L'altri davòu di me'l savolòn'l pesta:
  luj lè Teghiàr Aldobrant, e la so vòus
  tal mont a sarès da gòdi e basta.

  E jò, chi soj metùt cun lòu ta la cròus
  i'èri Jàcu Rusticùs, e, sta alert,
  la me fèmina mi'a dat dùcju i malàns." [93]

  Se jò'i fos stat' nda chel fòuc la cujèrt,
  fra di lòu di sot i mi sarès butàt,
  il me sjòr al varès sufrìt, chel ‘le cèrt;

  ma parsè ch'jò i mi sarès cuèt e brusàt,
  la pòura'a vinsùt la me buna vòja
  che d'imbrasàju mi veva 'ngolosàt.

  Alòr i'ai tacàt: "Dolòu, no malìsia,
  la vustra condisiòn dentri a mi'a fisàt,
  tant che tant'ghi volarà par zì via,

  Apena che stu me sjòr mi'a contàt
  peràulis par li cuals pensàt i vèvi
  che se chi sèjs, sì vi vèvi pensàt.

  Di la daj vustris i soj, e'i scoltàvi
  sempri l'opera vustra e'i biej nòns
  che cun tant gust i sintèvi e contàvi.

  L'amàr i làsi e'ai dols i vaj da li cansòns
  a me prometùs dal me duca onèst;
  ma ju tal cèntro i'ai prin da zì, paj rivòns."

  "Ca condùsi par tant timp cun chistu sest
  l'ànima'l to cuàrp," luj 'la dita di nòuf,
  "e dop'ca lùsi pùr la to fama cul rest,

  e dìs se l'onèst e bon vìvi si mòuf
  'ncjamò'n ta nustra sitàt com'na volta,
  o se zut 'lè'l sorèli e'nvènsi'l plòuf;

  che Gulièlmo Borsèj, ca si lamènta
  cun nu da puc e a lè là cuj compàjs,
  asàj cul so dìzi a ni tormènta."

  "La zent nova e dùcju chej so guadàjs
  e vìsis a son a dismisùra generàs,
  Firènse, in te, sì che za ti sins li plàjs."

  Cussì i'ai sigàt, cun musa e vuj alsàs;
  e'i tre, c'an capìt chist coma risposta,
  vuardàs si son com'davànt il ver restàs.

  "Se ch'altri voltis cussì puc ti costa,"
  a'an rispundùt, "il sodisfà ducjùs,
  beàt tu se cussì ti pos parlà a pùsta!

  Cussì, si ti scjàmpis da scju poscj' scurùs
  e ti tòrnis a jòdi li stèlis bjèlis
  cuant ca ti zovarà dìsi : 'I sin zus,'

  fa che di nu a la zent i ti pàrlis."
  A stu punt a'an rot la roda e'al scjampà
  àlis parèvin li gjàmbis sos snèlis

  Un frosc d'erba no varès podùt  sterpà
  prima che cussì svels sparìs a fòsin;
  alòr il mestri'l troj just'la volùt cjapà.

  I l'ai seguìt, e puc in davànt i èrin
  che za'i sintèvin il rumòu dal'àga,
  ch'al parlà apèna i si sintèvin.

  Coma chel flun che pur sempri al vaga
  ben prima dal Monviso, vièrs il levànt,
  a sinistra d'l'Apenìn fazìnt riga

  ca si clama Agacujèta in su, davànt
  che jù a val al zèdi tal bas jèt,
  e a Forlì cun chel non nol va pì'avànt,

  la 'l rimbòmba 'nsìma di San Benedet
  dal'Alp, par colà 'n ta una cascata
  ch'a fa la part di pi di mil a si met;

  cussì, in front di 'na riva dut rota,
  sintùt 'vin il fracas di che aga tinzùda,
  si ch'èco rumòu e orèla 'n lota.

  Jò'i vèvi 'ntor 'na cuàrda torzeàda
  e cun ic i vèvi pi voltis pensàt
  la lonsa di cjapà da la pjèl pituràda.

  Dopo vej dut chel torzeamìnt molàt
  coma che'l duce mi veva comandàt
  ghi l'ai data ta un grop dut invilusàt.

  Alòr luj si'è voltàt vièrs il destri lat
  e un bel puc pì lontàn da la sponda
  'la casàda jù'nta chel profont busàt.

  "E pur alc di nòuf a la propit di da,"
  i mi dizevi a me stes, "al nòuf sen
  che'l mestri cul vùli al va'a secondà."

  Ahi cuant ai òmis sta atèns a ghi convièn
  v'sìn di chej ca no jòdin dom'l'opera,
  ma jòdin 'vòlin se che'l pensèj'l ritèn."

  E mi'a dit: "Adès chi su al vegnarà
  chel chi speti e che'l to pensèj'l insumièa:
  alòr'è mièj ch'a ti a si fèdi mostrà."

  Sempri a chel ver che la musa di busìja
  l'omp'la da tègnisi pì cal pol dal dìzi
  par che busijàr a nol zèdi a somejà;

  ma paj vèrs di sta--chistu no pos tàzi--
  comèdia, i ti zùri, caro letòu,
  che lòu a no zèdin par tant timp a lùzi,[94]

  se jodùt no'ai par l'àjar plen'di dolòu,
  vignì nodànt una figùra in sù
  ca deva maravèa al còu sigùr,

  cussì com'cal torna'n su chel cal va jù
  a snodà l'àncora ca s'ingròpa
  o ta'un scòj o altri che'l mar al sjèra sù,

  e'n sù si buta, cun gran colp di talpa.




  Cjànt Dizisjetèsin

  "Èco la bestia cu la coda spìsa
  ca pasa montàgnis, romp murs e àrmis;
  èco chè ch'a dut il mont a'i dà spusa!"

  Sì 'la tacàt il me duca a contàm'lis;
  e a ghi'a fat sen di vignì tal òrli,
  lì che'l màrmul ch'adès i' usàn al finìs.

  E che sporcja figura di imbròj lì
  a'è vegnùda fòu cul cjaf e cul so bust,
  ma la coda 'la lasàda dentri lì.

  La so musa era musa di omp just,
  tant buna a ghi someàva la pièl,
  e di un sarpìnt gros dut il rest dal fust;

  do gjàmbis pelòsis'l veva fin sot il cuèl;
  schena, pet, e dutis dos li bandis
  di grops e rodèlis cujèrtis 'èrin:

  cun pì colòu e cussì ben tesùdis
  i Tartars o i Turcs'no'an maj fat tal' tèlis,
  ne maj da la Aràcne ideàdis.

  Com'ch'a voltis a riva 'stan lis barcis,
  ca son un puc ta l'àga e'n puc par cjèra,
  e com 'là tra cjòchis sgjvìgnis todescjs[95]

  il bìvar 'si ten pront pa la so guera,
  cussì la bruta bestia a si pojàva
  sul'òrli di piera che'l savolòn 'l sjèra.

  Tal'aria dut'la so coda'a sguisàva,
  strinzìnt in sù la velenosa fòrcja
  che com'un scorpiòn la so punta 'armàva.

  Il duc'a la dit: "Tacàn a la làrgja
  a fa un puc di strada vièrs che bruta
  e trista bestia che u la s'imbàncja."

  Ma jù'i sin zus vièrs la destra tetùta
  e in tal òrli i vin fat un dèis pas
  par scansà'l savolòn e la flamùta.[96]

  E cuant che u lì di ic i sin rivàs,
  pi lontàn jodùt i'ai in tal savolòn
  cèrs che visìn dal buròn 'èrin sintàs.

  U chi il mestri: "Sicom'che tant benòn,
  e a font, i ti cognòs chistu sìrcul,"
  a mi'a dit, "va, e jòt la so condisiòn.

  Va pur a razonà cun lòu, ma 'n pìsul:
  in tal fratìmp i parlaràj cun chista,
  ch'usà'i volìn li so spàlis da èrcul."

  Cussì'ncjamò 'n su par l'estrema cresta
  di chel siètim sèrcli propit dut besòu
  i soj zut, 'nda che che puòra zent a sta.

  Fòu daj so vùj al scopiàva'l so dolòu;
  di ca, di là, si judàvin cu li mans
  tant da chel savolòn cjàlt, cuant dal vapòu:

  propit coma che d'estat a fan i cjàns
  cun ghigna o cun sata cuant che muardùs
  a son da puls, da mòscjs o da tavàns.

  Cuant ch'in musa di cèrs i me vuj'son zus,
  indulà che'l fòuc dolorous al cola,
  cognosùt no'ai nisùn, ma li 'èrin ducjus

  cun borsuta ju dal cuèl, a pìndula
  ca vèva un cert sen e un cert colòu,
  ch'ognùn al someàva di gòdila.

  E cuant ch'jò, vuardànt, mi soj metùt cun lòu,
  ta na borsa zala i'ai jodùt un blu[97]
  che di mòut e musa'l veva di leòn, òu.

  Dopo, parànt via'l post a vuardàlu,
  in daj jodùt n'altra com'sanc ròsa
  com'àucja blancja di pì dal butìru.

  E un che c'una scrofa blu e grosa
  segnàt al veva il so sachetùt blanc,
  a mi'a dit: "Se fatu tu 'nta sta fosa?

  Va via; e parsè ch'encjamò ti zira'l sanc,
  ti'as di savèj che'l me visìn Vitaliàn
  a sinistra si sintarà dal me flanc.

  Cun chiscju fiorentìns i soj padovan:
  tanti voltis l'orèlis mi'an intronàt
  sigànt: ‘cal vègni pur 'l cavalièr sovràn,

  cal varà borsa cun tre cjavròns menàt!'"
  Chi'la fat'na bocjàta e tiràt fòu
  la lenga com' nemàl ca si ten'l nas lecàt.

  E jò, timìnt d'infastidì'l me signòu,
  che da puc di sta puc mi veva visàt,
  da che puor'ànimis soj tornàt in davòu.

  I'ai cjatàt che'l me duca l'era montàt
  belzà tal schenòn di chel crudèl nemàl,
  e mi'a dit: "Adès tenti fuàrt e'ncoràt.

  Ormaj cussì 'zin jù 'nta stu fosàl:
  monta davànt, che jò'i vuèj èsi tal miès,
  sì che la coda no podarà fa mal."

  Coma chel ch'intòr al sint il brividès
  da la cuartàna, cun l'òngulis blàncis,
  e che dom'a vuardà'l vert al tremarès;

  tal i'èri jò al sinti che peràulis;
  ma la vergogna mi li'a ditis dutis,
  che'n front dal paròn al serf ghi da pì fuàrsis.

  Jò i mi soj sestàt su che spalàtis:
  mut soj restàt cuant che dizi i volevi,
  ma no'ai podut: "Fa che ti m'imbràsis."

  Luj za mi vev'judàt cuant che mal i stevi,
  e pi'ncjamò; apèna chi soj montàt,
  mi'a cussì judàt che dur mi tegnèvi;

  E'la dita: "Geriòn, mòuf il cuarpàt:
  che'i zìrus 'sèdin larcs e il zì jù puc:
  pensa al pèis nòuf ca ti'è stat cargàt."

  Com'che la navuta a ven fòu dal so lòuc
  puc par puc prima da lasà il so puàrt,
  e dop'che'n dut si sintèva tal so zòuc,

  la ca l'era'l pet, il so codòn stuàrt
  a la, e com'na bisàta si 'a movùt,
  e cu li sgrìnfis l'aria 'la movut fuàrt.[98]

  Pi pòura di cussì no crot cal ves vut
  Fetòn cuant ca la abandonàt i frens,
  e'l cjèl, com'chi savìn, si'a cuèt cuàsi dut;

  e nencja'l puòr Icar cuant che'i rognòns
  si'a sintùt splumà da la cjalda cjera,
  cul sigà dal pari, "Brut vivi ti tens!"

  O se pòura! Di fòu altri no era
  ch'aria d'ogni banda, e dut platada
  er'ogni vista fòu che la bestia'ntèra.

  E ic plan planìn a è li ca noda:
  a zira e va jù, ma jò no mi necuàrs
  fòu che dal vint, sot'n musa, la soflàda.

  A destra'i sintevi za chej rumòus fuàrs
  che sot'l feva'l scravasà da li àghis
  che'i me vuj d'jòdi'n jù no èrin avàrs.

  Ma pòura'i'ai vut di sbrisà jù da li bandis,
  'ndà ch'i'ai jodùt fòucs, e plansi i'ai sintùt;
  che jò, tremànt, i'ai stret di nòuf li gjàmbis.

  Alòr i'ai jodùt se chi no vevi podùt,
  il zi jù e il zirà par chej gran màj
  che plan plan si fèvin visìn dapardùt.

  Com'l falcòn ca lè stat su l'àlis asài,
  che sensa jòdi ne lèscja ne usièl,
  dis'ghi fa al falconèj, "Ventu jù, tramàj!",

  e al ven jù, strac, ma ben pur sempri snel,
  fazìnt sent ròdis e lontàn si depòn
  dal so maestro, spresànt e plen di fièl;

  cussì a ni'a metùt jù tal font Geriòn
  lì in tal piè di che parèit di rocja
  e, discargàt se cal veva tal schenòn,

  si'a dileguàt, com'd'arco una frècja.




  Cjànt Diciotèsim

  Lè un post ta ca si clama Malbòls l'infièr
  dut di piera e colòu tra fièr e cjalìn,
  coma chel sìrcul ca ghi sta dut intòr.

  Propit in tal miès di stu cjàmp tant malìn
  a si mostra un pos bastant larc e profònt,
  e di stu post i vuèj 'dès spiegà l'òrdin.

  Chel sinturòn ca s'jòt par dut lè rotònt
  tra il pos e il piè di chel rivòn dur
  'la dividùt di dèis valàdis il font.

  Coma là,'ndulà che par vuardà il mur
  pì e pì fòsis 'circondin i cjascèj,
  il post 'nda ca son a s'jòt ben di sigùr,

  la stèsa figura chì 'fazèvin chej;
  e com'dal'entrà di talis fortèsis
  fin a la riva di fòu son pontisèj,

  cussì da che parèit di piera daj scòjs
  'èrin ca zèvin sovr'àrzins e fosàs
  fin tal pos, 'nda ch'èrin troncàs e unìs.

  In ta stu post, da la gran schena scjasàs
  di Geriòn si sin cjatàs, e'l poèta
  a sinistra 'le zut, seguìt daj me pas.

  A man destr 'era 'ncjamò zent puarèta,
  nòufs turmìns par lòu e tàncju frustadòus,[99]
  che 'n plen 'colmàvin la prima fosàta.

  Tal pi bas a èrin nus i pecjadòus:
  dal miès in ca 'ni vegnèvin incuntri,
  di là, cun nu, ma pi svèls cjaminadòus,[100]

  com'che'i Romans' cuj so  pelegrìns dentri
  ta l'an dal Giubilèo, su e jù pal punt
  a'an di pasà la zent un mòut scaltri,

  che da na banda ducjùs 'an la front, apùnt,
  vièrs'l cjascèl[101] e a van a San Pieri;
  t'l'altra banda vjèrs la culina 'stan zint.

  Di ca, di là, insima di chel clap neri
  i'ai jodùt diàus cornùs cun grandis vìscjs
  ch'ju viscjàvin davòu visìn di lì ch'i'èri.

  Ahi, com'a lòu ghi fèvin vignì li plàis
  cu li primi batùdis! E lì nisùn
  li secòndis'l spetàva ne li tèrsis.

  Mentri chi zevi, i me vùj cun chej d'un
  scontràs 'si son, e jò'i'ai dita subit:
  "Di jòdi stu chi i no soj a dizùn";

  si ch'jò di parlàighi i sintèvi un debit:
  e'l me dols duca cun me a si'a fermàt,
  e permetùt mi'a di staighi un puc'nsièmit.

  E di platàsi 'la crodùt chel danàt
  sbasànt la musa, ma ghi'a ben puc zovàt
  ch'i'ai dit: "Tu chel vùli 'n cjèra ti as butàt,

  se i to lineamìns no ti'as falsàt,
  Venedìc ti sos tu, di Cjasanemìs;
  ma ta stu bròut picànt se ti'àja menàt?"

  E luj a mi: "Puc volentèj i lu dis;
  ma mi convìns la to clara favèla
  ca mi recuàrda ben li robis vècis.

  Jò'i soj stat chel che la Ghisobjèla
  i'ai menàt a fàighi vòja al marcheis,
  ca dizi se ca vòu la sporcja novèla.

  E no soj l'unic chì chi plans Bolognèis;
  ansi, a lè chistu post tant plen,
  che chej poscj' a dovèntin sempri pì vuèis[102]

  'la ch'zent 'dis ‘sipa' tra Savena e Ren;
  e se di chist ti vòus vej testimòni,
  ten ben a mins il nustri tiràt di sen." [103]

  Sì dizìnt 'le stat batùt da un demòni
  cu la scoria, ca ghi'a 'ncja dita, "Via,
  rufiàn! Fèminis chì non de da trufàni."

  Di nòuf soj zut dal duce'n compagnìa;
  puc a puc, dopo cualchi pas, rivàs 'sin
  la 'ndulà ch'un scòj mi feva da via.

  Plan planin chel lu vin usàt com'scjalìn;
  e ziràs a destra su par la schègja,
  lasàt 'vin chej ch'in eterno ziràvin.

  Cuant chi èrin la 'nsìma da la bolgja
  di sot par dàighi pas a chej puòrs sbatùs,
  il duc 'la dit: "Ferma, e fàighi slungjà

  il vul su di te di chiscj'àltris mal nasùs,
  ai cuàj no ti ghi'as 'ncjamò jodùt la musa
  sicòma che 'nsièmit a nu a son zus."

  Da chì'i vuardàvin chej che sensa pausa
  'vegnèvin vièrs di nu da l'altra banda;
  svèls 'zèvin, e la vìscja ghi era causa.

  E'l bon mestri, sensa la me domanda,
  mi'a dit: "Da n'ocjàda a chel grant cal ven
  e'l par che par dolòu lagrima 'non da:

  se aspièt da re ch'encjamò al ritèn!
  Chel a lè'l Gjàson che cul sen e cul còu
  il montòn ai Còlcis ghi veva cjolt ben.

  Pasàt lè par l'isola di Len, besòu,
  dop'che ch'ardìdis feminis spietàdis
  ghi'an dat la muàrt ai màscjus ducj' ca vèvin lòu.

  Chi cun sen e cun peràulis ornàdis,
  Isifìl'la inganàt, che zovenùta
  che prim'veva dut'li altris inganàdis.

  Chì 'la lasàda, plena, besolùta;
  sta colpa a stu martìr lu condàna;
  e encj'di Medea si fa vendeta.

  Cun luj'l va chel che com'luj l'ingàna:[104]
  basti chistu chì di chista prima val
  savèj e di chej ch'in se a intàna."

  Za i'èrin la'ndulà che sta streta cal
  cul'àrzin secont a va a'ncrozàsi,
  e a fa di chel a un'altri arc schenàl.

  Di chi i vin sintùt zent lamentàsi
  ta l'altri bus, fazìnt cul musu sborfa
  mentri ca zeva besòla a menàsi.[105]

  Cujèrtis'èrin li rivis di mufa
  fata dal flat di bas ca si impasta,
  e cuj vuj e cul nas'l feva barùfa.

  Il font'le cussì scur ca no ni basta
  il post a jòdi sensa montà 'nsìma
  dal arc, du là che'l scòj'mparsòra ghi sta.

  Chì'sin vignùs; e jù'n ta fosa colma
  jodùt i'ai zent tufàda ta un ledàn
  vignùt da ceso umàn, chi sà maj coma.

  Mentri che la jù i provavi a jòdi lontan,
  jodùt i'ai  un cul cjàf sì sporc di merda
  che se laic l'èra, o predi, dom'lòu lu san.[106]

  Chel mi'a  sigàt: "Se zent chi seis ingorda!
  parsè vuardà me pì che che'i altris brus?"
  E jò a luj: "Parsè che--ben mi riguarda--

  ti'ai na volta jodùt cuj cjavièj sus
  e Alèsiu Interm'nèj da Luca t'sos:
  e t'm'interèsis pì daj altris ducjus."

  E luj alòr si'a dat'n ta la sùcja un colp gros:
  "Ca jù mi'an infondàt ducju chej lechès
  che leng'a no mi'an maj sasiàt prin di stu pos." [107]

  Subit dopo il duca: "Jò'i pocarès,"
  a mi'a dita, " i vuj un puc pi'n davànt,
  cussì che la musa pì ben t'jodarès

  di che sporcja sdrondìna ca sta gratànt
  il so cjaf cu li so òngulis merdòsis
  che prin'cola jù e dop'in piè 'sta'un tant.

  Tàide a è, la putana che dìtis
  cussì gh'li'a'l so druid, "I'àju gràsis
  grandis da te?" "Ànsi, maraveòsis!"

  E ca sèdin chì li nustri vistis sàsis.




  Cjant Dicjanovèsin

  O Simon magu[108], o disgrasiàs compàis
  che li robis di Diu, che di bontàt
  a'an di èsi sposis, e invènsi i adulteràis

  par òru e arzènt, ca lè imèns pecjàt;
  adès 'lè mièj chi vi suni la tromba
  sicòma chi sejs dentri tal ters fosàt.

  Za i'èrin, insìm'di che altra tomba,
  zus in sù di chel scòj propit in ta la part
  che tal bièl miès da la bòlgja a plomba.

  O grant savèj, cuant granda ca è che art
  chi ti mostris tal cjèl, in cjèra e pal mont;
  e'l just che par dut ti fas, com'ca le fuàrt!

  Jò'i'ai jodùt ta li rivis e tal font
  la pièra livida 'mplenìda di bus
  ducjùs larcs compais e ognun rotònt.

  Pi gràncj' no èrin chej apena jodùs
  di chej ca son dentri tal me bièl San Zuàn,[109]
  che com' batesatòus usàs son zus;

  un daj cuaj, za a lè cualchi bièl àn,
  l'ai rot pars'che dentri un 'si negàva:
  e ca tàzin li cjàcaris, ca fan dom' dan.

  Da la bòcja di ognun, fòu ghi vegnèva
  di'un pecjadòu il piè[110] e da li gjàmbis
  fin tal gros, e'l rest dentri a ghi steva.

  Li plantis ghi èrin a ducjus impiàdis;
  e li zuntùris 'dèvin colps cussì sclès,
  che rot 'varèsin vencs e cuàrdis strambis.

  Com'che'l flameà la ca lè un grasès
  a si mòuf in sù e jù pa la scùsa,
  cussì lì daj talons ai dèicj'  l'èra'l stes.

  "Cuj l'èse chel, mestri, che rabia nol lasa
  e cal svisèa tant pì daj so compàis,"
  ghi'ai dit, "e che pì'l supa la flama ròsa?"

  E luj a mi: "Si ti vòus che'n ta chej scòjs
  ti parti ca son taj rivòns pì'n jù postàs,
  da luj ti savaràs di luj e daj so malàjs."

  E jò: "Par me va dut ben se ca ti plas:
  tu ti sos signòu e jò ghi staj visìn
  al to volèj, e ti sas se ca si tas."

  Alòra i sin rivàs in tal cuart àrzin:
  voltàs si sin e jù 'sin zus a man sanc'
  fin che la tal font sbusàt e stret i'èrin.

  Il bon mestri no la volùt che dal flanc
  so mi liberàs, cussì sin rivàs tal rot
  d'chel che cuj piè di plànzi nol ven maj manc."

  "O cuj sotu che chel di sù ti ten sot,
  anima puarèta, com'pàl plantàda,"
  i'ai tacat a dizi; "si ti pos, fa'un mot."

  Com'un frari i'èri che confesiòn ghi da
  a un can d'un asasìn, che 'pena 'mbusàt,
  "Va'n davòu," gh'dis, par tegni la muàrt'n banda.[111]

  "Sòtu za chì dut dret" luj a la sigàt,
  "sòtu za chì dut dret, tu, Bonifàsi?
  di divièrs ajs il scrit busjàr a lè stat.

  Sòtu tu belzà di chel avèj sàsi
  pal cual no ti'as vut pòura di inganà
  la bièla siòra[112] par dop'fàighi stràsi?"

  Di stuc 'soj restàt, la me mins lontana
  dal capì se ca ghi'èra stat rispundùt;
  cuasi scuarnàt, altri no'ai fat che'l mona.

  Alòr Virgìlio mi'a dit, cal vev'jodùt:
  "Cussì dis: ‘No soj chel, no soj chel chi't'cros'";
  e jò i'ai dit com'ca mi veva imponùt.

  Il spirt alòr dut stuàrt a la i piè sos;
  ma dopo, e cuasi planzìnt e suspirànt'
  mi'a dit: "Duncja, se vùtu da chel chi t'jòs?

  Se di savèj cuj chi soj ti sos calàt tant,
  e vignùt jù par sti rivis di corsa,
  ti disaràj chi'ai pur vistìt il gran mant;

  e 'lè tant ver chi soj stat fi dal'orsa,[113]
  plen di vòja di avansà i orsàs;
  la su a'an, e jò'i soj chi in borsa.

  Sot'l me cjàf'son za'i altris stas strasinàs,
  che prin di me son vegnùs simonegjànt,
  e ta li fesùris da la pièra platàs.

  La jù'i colaràj 'ncja jò dut ta'un colp cuant
  che chì'l sarà chel chi pensavi tu t'fos.
  cuant che puc fa ti mi sos vegnùt davant.

  Ma pì 'lè za'l timp che jò'i me piè i scos
  e che cussì mi cjàti cul cul in su
  che luj'l restarà plantàt cuj so piè ros:

  che dop'di luj'l vegnarà un schifòus chi jù,
  da la Fransa, un pastòu tant sensa lès,
  tal ch'è mièj che luj e me'l cujèrzi su.

  Un nòuf Gjasòn'l sarà, di cuj a si les
  taj Macabèj; e coma ca ghi'è mol stat
  il so re, cussì a luj chel che re lè'n Frans'adès."

  Jò'i no saj se chì jò'i soj stat masa mat,
  cuant chi gh'i'ai rispundùt in chistu metri:
  "Alòr diz'mi: cuàncju bes l'àja domandàt

  il Nustri Signòu prin'ch'a san Pieri
  li clafs di la sù ghi ves slungjàt via?
  ‘Vègn'mi davòu,' ghi'a dit, dut lì, ti sigùri.

  Ne Pièr ne'i altris a ghi'an cjolt a Matia
  oru e arzènt, cuant ca le stat sielzùt
  pal post d'chel che'l Signòu'la tradit via.

  Ma sta ben chì, chi ti vens punìt dut;
  e vuarda pur la moneda mal cjòlta
  ch'àrdi ti'a fat cuant che cuntr' Carli t'sos zut.

  E sa no fos pars'chè 'ncjamò mi vieta
  la riverènsa da li clafs grandis
  che tu ti vèvis ta la bièla vita,

  i'usarès peràulis tant pì duris:
  chè la vustr'avarìsia'l mont mal a fa sta,
  pestànt zens bùnis e alsànt ches tristis.[114]

  Di vu'pastòus necuàrt si'a'l Vangelista,
  cuant che chè[115] ch'è sintàd'nsìma dal'àghis
  cuj re'a putanàva, a luj ghi'èra'n vista;

  che nasùd'èra cun sièt cjàfs, lu savèjs,
  e che asistìda èra daj sièt cuàrs
  fin ch'l'omp so di seguì virtùs'l vev'plasèjs.

  Di oru e d'arzènt Diu'i vèis fat, stuàrs:
  puc a vi sepàra dal' idolatri
  se non che luj un, e vuàltris ni preàjs sent!

  Ah, Tinùt, di cuant mal ch'ti sos stat màri,[116]
  no la to conversiòn, ma l'ereditàt
  che da te a la cjolt il prin sjor pàri!"

  E mentri sti notis gh'vèvi cussì cjantàt,
  o che rabia o cosiènsa lu muardès,
  cun li dos gjàmbis al vèva scalsetàt.

  Jò'i crot che al me duca a ghi plasès,
  par chè content sempri atènt'l steva,
  il sun di dut se chi vevi dita adès.

  A stu punt, cuj bras a tracuèl stret m'veva:
  e dopo ch'i'èri stat dut stret tal so pet,
  di jù ch'i'èrin lè tornàt là che'n su'l zeva.

  E no si stracàva di vèjmi sì stret;
  cussì mi'a partat fin tal colmo dal'arc
  che dal cuàrt 'l cuìnt àrzin al parta dret.

  Chì, plan planìn 'la pojàt jù 'l so car'c,
  plan planìn parsè che'l post sporc l'èr' e dur
  che nèncja par cjàvris nol sarès stat parc.

  Da chì n'altra val i'ai jodùt jù tal scur.




  Cjànt Vincjèsin

  Di castigu nòuf mi convièn fa daj vers
  e dàjghi material al vincjèsin cjànt
  da la prima cansòn, ca è chè daj somèrs.

  Jò i mi èri za disponùt dut cuant
  a rivuardà la jù tal discujèrt font,
  che di planzi tormentàt si zèva bagnànt;

  e i'ai jodùt zent ta chel valòn rotònt
  vignì, tazìnt e tant lagrimànt, al pas
  ca fan li letànis in ta chistu mont.

  Com'che'l me sguàrt jù'ghi zeva sempri pi'n bas,
  stran'èra jòdi com ch'l'èra stravoltàt
  ognun da la barba al cuèl, ca lè pi'n bas;

  che vjèrs i rognòns il cjàf l'èra ziràt
  e di vignì'n davòu ghi convegnèva,
  chè di zi'n davànt nol podèva'l puòr danàt.

  Paràlisi podrà èsi ch'ognun'l vèva
  par stravoltàsi propit cussì dal dut;
  ma di stu mal no crot che cussì'l stèva.

  Se Diu a ti lasa, bon letòu, fa frut
  da la to lesiòn, pènsighi ben tu stes
  com'chi'ai fat a tègnimi in musa sut,

  cuant che la figura di nualtris puarès
  sì stuàrta jodùt i'ai che'l plànzi daj vuj
  li culàtis a ghi bagnàva pal miès.

  Se chi planzèvi, pojàt t'un daj spìguj
  di chel scoj dur, cussì che la me scorta
  "Sotu'ncjamò tant stùpit?" a mi'a dit luj.

  "Chì a vif la pietàt cuant ch'è ben muàrta:[117]
  cuj'l pòsia èsi pì seleràt di chel
  ch'al divìn judìsi di vèj pietàt gh'impuàrta?

  Alsa'l cjàf, àlsilu, e jòt chel che par chel
  si'a vierzùt ai vùj dai tebàns la cjèra;
  par chel ghi sigàvin ducjus: ‘Anfiarel,

  'ndà vàtu? Parsè làsitu la guèra?'
  e no restava che zi'n jù ta li vàlis
  fin a Minos, ch'ognun'l brìnca, la fièra.

  Vuàrda ben ca la fat pet da li spàlis:
  parsè ch'jòdi 'la volùt masa 'n davànt,
  'n davòu'l jòt e par lì ghi van li gjàmbis.[118]

  Jòitu Tiresias, ch'l'aspièt 'la cambiàt tant
  cuant che da mascju 'n femina 'le doventàt,
  e ogni toc dal cuàrp 'la cambiàt, dut cuant;

  e prima, e dopo, di bati a ghi'a tocjàt
  cu la vìscja'i doj sarpìns involusàs
  par che forma di mascju ghi ves tornàt.

  Arònt si schena'n pansa di Tiresias,[119]
  luj, che taj mons di Luni, 'nda cal svàngja
  il Cararèis, che'i cjàmps sot 'l ten cultivàs,

  'la vut in taj màrbui blancs, la spelòncja
  par cjàsa, d'indulà che'd'jòdi li stelis
  e'l mar d'ostrusiòn an davèva pùcja.

  E la ca si sta cujerzìnt li tètis,
  che tu no't jòs, cu li stresis disfàdis,
  e'a di là dutis li pars pelosis,

  Manto a è, ca è zuda ta tanti cjèris;
  e stabilit si'a'n fin là ch'jò'i soj nasùt;
  e dùncja mi plas che'un puc ti mi scòltis.

  Dop'che so pari fòu di vita 'le zut,
  e serva vignud'è la sitàt di Bac,
  chista pal mont par tant timp a'a vivùt.

  Lasù ta la bièl'Italia a lè un lac,
  ai piè dal'Alp ca sjera l'Alemagna,
  insima di Tiral, e ca la'n non Benac.

  Da pi d'mil fontànis, i crot, si bagna
  tra Garda, Val Camonica e'l Penìn,
  da l'àga che tal lac lasù si stàgna.

  A le'un post la'n'tal mies indulà che'l Trentìn
  pastòu e chel di Brèsia e'l Veronèis,
  segnà'l podarès, sal fes chel stes cjamìn.

  Peschièr a lè lì, bièl e fuàrt arnèis
  par fa front ai Bresiàns o Bergamàscui
  cuj rivòns intor che'n ju ghi van lizèis.

  Chì a càpita ch'dut se ca ven daj rìvui
  e che ta'l grin dal Benac pì nol sta,
  flun si fa la jù ta chej bièj vièrs pàscui.

  Apèn'ch'l'àga a cori d'nòuf si presta,
  no pì Benac ma clamàt al ven Mìncju
  fin a Governàl, dà ch'in tal Po si svuèjta.

  Puc 'la corùt prin di cjatàsi'n val la jù,
  in da ca si slàrgja e s'impalùda;
  e d'estàt a intìva a sbasàsi tant jù.

  Pasànt par u chì, la vergine cruda
  a'a jodùt cjèra tal miès dal pantàn,
  sensa coltivasiòn e, di zent, nuda.

  Lì, par scjampà d'ogni consòrsi umàn,
  cuj so serfs a fa la maga si'a fermàt;
  lì'a vivùt e lì i so vuès a stan.

  I'òmis, che pus in zir'si varès cjatàt
  si son dopo riunìs ta chel post, fuàrt
  par via dal pantàn par dut acumulàt.

  La sitàt 'an fondat su chel vuesàn muàrt;
  e par chè che'l post par prima a'a sielzùt,
  Mantua l'an clamada, e sensa tuàrt.

  Il numar da la so zent l'èra za cresùt
  prima che'l cjastronà dal Casalodi
  da Pinemont ingàn al ves risevùt.

  Però sta'tent che se maj ti ves da jòdi
  un che d'la me cjèra altri ti contàs,
  buziàr'l sarès; il ver tu ti'as di cròdi."

  E jò: "I razonamìns chi ti mi fas
  a son cussì jùscj' e'i ghi crot sì tant
  ch'i altris sarèsin cjarbòns distudàs.

  Ma dizmi da la zent ca va'n davànt,
  si t'jòs cualcùn di merit ta la fila;
  lì lè'l me pensèj; il rest no'lè 'mportànt."

  Alòr 'la dit: "Chel che da la mosèla
  la barba jù'i va ta li spalis scùris,
  'lè stat, cuant ch'la Grecja 'an volùt lasàla,

  lasànt'n davòu dom'chej pa li cùnis,
  oràcul, e'l via 'la dat cun Calcànt,
  a Aulid, di molà via li cuàrdis.

  Eurìpilo 'l veva'n non, e sì cjantànt
  a va ta'un punt la me alta tragèdia:
  chist ti sas, che'l libri[120] ti lu sas dut cuant.

  Chel'altri che 'n cuàrp a le puc e nùja,
  Michel Scot 'le stat, ca l'èra veramìnt
  in gamba cun chel so magic imbrojà.

  Jòt là Guido Bonat; e jòt pur Asdìnt,
  che di podèj tornà al spac e'al coràn
  al vorès, ma masa tars'l si va pintìnt.

  Jòt che puòris che guzièla lasàt 'an
  e'l tèsi e'l filà, par vign'induvìnis;
  'ncjantèsins cun èrbis e pipìns fat 'an.

  Ma paràn via; che za son visìnis
  daj doj emisfèros e tòcjn l'onda
  sot di Sivilia Caìn e li spìnis[121];

  e belzà stanòt la lun'èra tonda:
  recuàrditi benòn; com 'ca ti'a zovàt
  na volta 'n ta che selva profonda."

  Cussì luj, mentri ch'avànt i vin paràt.




  Cjant Vincjunèsin

  Cussì di punt in punt, di altri parlànt
  che'l me drama di cjantà no si cura,
  i sin rivàs; e i èrin tal pì alt cuant

  chi sin fermàs par jòdi l'altra fesùra
  di Malbòls e lì ch'ognun invàn al plans;
  e a' èra, miràbil d'jòdi, dut scura.

  Coma che'n tal arsenàl daj venesiàns
  la pecj' tichignòsa d'unvièr a bol
  par spalmà, da li nafs ca spàndin, i legnàns

  --chè di navigà no pòsin; ma chel cal pol,
  si fa na naf nova; n'altri al comèda
  li brèis di ches c'an tant viagjàt, pì cal pol;

  chi l'inclàuda a pòpa, e chi in banda;
  un remos al fa e n'àltri'l fa su cuardis
  o al tersaròu o artinòu tacòns ghi da;[122]

  cussì, no par fòuc, ma par mans divìnis,
  la jù'a bolèva na malteca densa
  ca inviscjàva dutis dos lis rivis.

  Jò la jodèvi, ma l'jodèvi sensa
  jòdi altri che bòlis che'l bulì'l feva;
  dut'si sglonfàva, e dop'di nòuf 'era lìsa.

  Mentri che'l me vuli jù al jodèva,
  il me duca, dizìnt "Sta 'tent, sta 'tent!",
  a sè mi'a tiràt, lì che luj al steva.

  Mi soj alòr voltàt com'chel ca lè content
  di jòdi chel ca sarès mièj cal scjampàs
  ma che'l timòu dal moment ghi cjòj l'intènt,

  tant che, par jòdi, no lè bon di fa'un pas;
  e'n davòu di me i'ai jodùt un diàu ner'
  che su'n scòj curìnt al vegnèv'dal bas.

  Ahi cuant ca l'èra in tal aspièt fièr!
  e cuant che tal fa'l parèva'nsidiòus
  cul'àlis vièrtis e cul piè lizèr!
  Il so schenòn, ch'alt l'èra e muscolòus,
  lu pocàva jù un pecjadòu cuj so flancs,
  e chel pa li cragnòlis'l veva'l cragnòus.

  D'insìma'l punt a la dita: "O Malbrancs,
  chi'a lè un daj ansiàns di santa Zita!
  Metèilu sot vuàltris chi no sèis maj stracs,

  Chi vuèj zi di nòuf ta che ben plena mèta:
  ogn'omp vi'è baratadòu, fòu che Bontùr;
  un no lè un sì, basta bes 'n sachèta."

  Ta la Bolgja'la butàt, e pal scoj dur
  si'a voltàt; e maj lè stat mastìn molàt
  cussì svelt a cor'ghi al làri davòu.

  Chel si'a tufàt e dut stuàrt sù 'le tornàt;
  ma'i demònis che dal punt 'vèvin un tet,
  a'an sigàt: "Chì'l Sant Volt nol ven tratàt:

  Chì no si noda miga com'tal Serclèt!
  Ma si no ti vòus da nu vignì sgrifàt,
  nosta fa 'nsìma di sta melma un tet."

  Dopo vèilu cun tancju rimpìns rimpinàt,
  ghi'an dit: "Cujèrt'è mièj che chì ti bàlis;
  para pur via a baratà, chì platàt!" [123]

  A'è cussì che li còghis a li'sistèntis
  'ghi fan tufà 'n miès da la cjaldèra
  la cjàr, par ca no galègi, cuj fièrs a pùntis.

  Il bon mestri "Par ca no somèj vera
  chi ti t'sos chì," mi'a dit, "va a platàti
  pì chi ti pos davòu di na pièra;

  E se n'ofèsa mi vegnès a bati,
  nosta vèj pòura, che jò'i'ai dut a punt;
  t'altri timps i'ai dovùt cussì combàti."

  Ta'un tic e tac a le zut di la dal punt;
  e com'ca 'le rivàt'n ta la riva sesta,
  un còu salt a ghi'a tocjàt di vèj asùnt.

  Cun chel furòu e grant menà di sata
  ca ghi còrin i cjans davòu dal singarèl,
  che subit 'l domànda cuant ch'ognun fer'l resta,

  sì son vegnùs fòu chej di sot dal puntizèl
  e vièrs luj'an mostràt ducj'i so uncìns
  ma luj 'la sigàt: "Nisùn'l sedi crudèl!

  Prin di vignì becàt daj vustri rimpìns,
  a scoltàmi cal vegni un di vu'in davànt;
  dop'rimpinàimi se cussì 'vèis in mins."

  Dùcju'an sigàt: "Malacoda, va avànt!";
  un 'lòr si'a movùt, e'i altris fers 'son stas;
  e a luj ghi'è zut, dizìnt; "Ghi zòvia tant?"

  "Jòdimi chì, Malacoda; miga ti crodaràs
  chi sedi vegnùt," a la dit'l me mestri,
  "sigùr ch'mi varèsis'mpedìt il pas,

  sensa'l volèj divìn e'l destìn destri?
  Lasàit chi zedi, che tal cjèl lè volùt
  chi mostri a'un'altri stu cjamìn silvèstri."

  Alòra'l so fà superb tant jù ghi'è zut,
  che'l so rimpìn ai piè a ghi a colàt,
  e'ai altris ghi'a dit: "Ca nol vegni spunzùt."

  E'l duca a mi: "O tu che sdrajàt
  cussì cujèt ti sos taj scojs dal punt,
  torna pur, che chì 'n pas ti saràs lasàt."

  Mi soj subit movùt e a luj congjùnt;
  ma'i diàuj si son ducjus fas avànt,
  ch'i'ai temùt che d'acòrdu a'èrin a stu punt:

  Ta stu mòut jò i'ai za jodùt ogni fant
  cal vegnèva fòu cun pàt da Caprona,
  se stes jodìnt fra'l nemìc, ch'an d'èra tant.

  Jò'i'ai visinàt dut'la me persona
  lunc il me duca, e'i vuj no ghi cjolèvi
  da la'parènsa so, ca no era buna.

  Sbasànt i rimpìns, "A tocjàlu i provi,"
  l'un ghi'a dit a un'altri, "in tal so gropòn ?"
  e rispundut ghi'an: Si, falu be movi!"

  Ma chel demòni che cul me bon paròn
  al discorèva, a si'è a colp voltàt
  e 'la dita: "Calma, calma, Scarmiliòn!"

  A nu 'la dopo dit: "Di vej oltrepasàt
  stu scòj no si pos, parsè ca lè un fracas
  par dut, e fin il sest arc a lè spacàt.

  E se di parà via'n davànt vi plas,
  i varèsis d'zi su par chista crèta;
  visìn a ghi è un'altri scòj che strada'l fas.

  Alièj, sinc òris pì di st'ora puarèta,
  ben mil e duzìnta e sesànta sèis
  ajs èrin che sta strada'è ca sì sgreta.[124]

  I mandi via par là chiscju me compàjs
  par jòdi s'alcun di lòu fòu si scjàsa:
  zèit cun lou che sans e salfs i restarèis.[125]

  "Ven avànt, Alichìn, e Pestabrùsa,"
  'la tacàt a dìzi, "e tu pur Cjagnàs;
  e che'i dèjs al guìdi il Barbarìsa.

  Èncja Lìbicos cal vègni e Draghignàs,
  com'pur Sirjàt palotàt e Sgrifacjàn,
  Farfarèl e'nfìn Rubicànt daj mas.

  Zèighi a torotòr di chel bulìnt ledàn:
  tegnèit cont di chiscjus fin tal'altri scòj
  che dut 'ntèj ghi va 'nsìma d'ògni fosàn."

  "Oh, mestri, puòr me, se jòdiu chì chi soj?"
  i'ai dit. "Daj, paràn via sensa scorta,
  se tu ti sas zi; a'è mièj ch'zìni besòj.

  Se tu t'sos necuàrt, com'ben'altra volta,
  no jòitu ca stan i so dincj'crustànt,
  e di minàcis 'an plen la ghignàta?"

  e luj a mi: "Nost'èsi pauròus sì tant:
  làsa ca 'ncrùstin i dincj' tant ca vòlin,
  cussì 'fan paj puarès ca si stan lesànt."

  Par l'àrzin di sinistra adès'i zèvin;
  ma prin 'vèvin ducjus la so lenga stret
  'ntànt che dal so duca segnàl'a spetàvin;

  e luj dut un colp cul cùl 'la fat trombèt.[126]




  Cjànt Vincjaduèsin

  Jodùt i'ai jò soldàs in marcja metùs
  prons par combàti e di fa di se mostra;
  encja scjampànt in davòu i'ju'ai jodùs;

  drapèj'i'ai pur jodùt 'ta banda vustra,
  o 'Retìns, e èncja'l zì daj caval'rìs
  e'l combàti daj turnamìns, e'l gjostrà;

  a sun di trombis o di cjampànis,
  cun tambùrs e cun segnàj di cjascjèj,
  e cun robis forestis e nostranis;

  ma maj, propit maj, cun un tal calimèj
  jodùt i'ai cavalièr mòvisi o pedòns,
  ne pur nàfs ca jù ne stèlis taj cjèj.

  Nu'i paràvin'n davànt cuj dèis demons:
  O che nòbil compagnia! Ma cuj sans
  in glisia e in tavèrna cuj golozòns.

  Ma là da la pèula 'èra la me mins,
  par capìghi da la bolgia dut l'inzèn
  e com'che dentri vegnèvin cuètis li zens.

  Com'che i delfìns, cuant ca ghi mandin un sen
  ai marinàrs cul arc da la so schena,
  che di salvàsi dal velièr si preparing ben,

  cussì mo, par lizerìsi da la pena,
  cèrs daj pecjadòus mostràvin il gobòn,
  e subit lu platàvin com'la balena.

  E com'tal'òrli dal'aga a son
  ta'un fosàl li ranis cul musu di fòu,
  sì che'i piè si plàtin e il pansòn,

  sì'l steva par dut ogni pecjadòu;
  ma cuant ch'si visinàva Barbarìsa,
  a colp a sparìvin sot dal bulizòu.[127]

  Un i'ai jodùt--o se schifo e spìsa!--
  cal spetàva lì, com'cuant che un l'incùntra
  na rana ca sta e n'altra ca sclapìsa;

  e Sgrifacjàn, ca ghi era zut cuntra,
  'la'n'gancjàt paj so tichignòus di cjavièj
  e tiràt su, cal someàv'na lòdra.

  Il non di ducjus za'i savèvi di savèj,
  sì ben notàs ju vèvi cuant ch'son stas elès;
  ma'i nons ca si dèvin forsi no èrin chej.

  "O Rubicòn, jodìn com'chi ti ghi mes
  intòr li sgrìnfis par gjavàighi la pièl!"
  a sigàvin ducj'nsièmit i maldès.

  E jò: "Mestri, prova, si ti pos fa chel,
  cjatà fòu cuj ca lè chel puor disgrasiàt
  ch'ai so 'versàris lè par lasà'i la pièl."

  Il me duca a si ghi'a visinàt
  domandànt d'indulà ch'l'era, e chel:
  "Tal regno di Navàra soj stat latàt.

  Me mari d'un sjòr mi'a fat serf da monèl,
  ic, che generàt m'veva da'un farabùt,
  che distrùt si'a e lasàt nencja un pel.

  Pì tars, serf dal bon re Tebàlt i soj zut:
  là mi soj metùt a fa'l baratadòu;
  e'dès, par chel, chì chi soj, ta stu cjaldùt."

  E Ciriàt, che da la bòcja'l veva fòu
  da li bandis do palòtis com'i pursìs,
  sìntis a ghi li'a ben fàtis par davòu.

  Tra li gjatàtis èco c'ven la surìs;
  ma Barbarìsa cuj so bras 'la sieràt,
  e 'la dit: "Stèit'n là mentri chi lu'nforcìs."

  E al me mestri la musa ghi'a voltàt:
  "Domanda pur," 'la dit, "se pì t'vus savèj
  d'luj, prin ch'daj altris'l vegni disfàt."

  Dùncja'l duc: "Dis sù: daj altris 'varès mièj
  savèj se cualchidùn di lòu lè latìn[128]
  sot sta pecj'?" E chel: "Puc fa i'èri cun chej

  ca vèvin tra di lòu un di là visìn:
  magàri jò'ncjamò cussì cujerzùt!
  chi no temarès ne òngula ne uncìn."

  E Libicòs, "Ma vùtu vej propit dut?"
  'la dit; "e ghi'a cjapàt il bras cul rimpìn,
  che, tirànt, a ghi'n da sbregàt via un tocùt.

  Encja Draghignàs 'la volùt da'un colpìn
  la jù ta li gjàmbis; ma'l so decuriòn
  si'è voltàt a torotòr cun brut murbìn.

  Cuant ch'èra un puc calàda la so tension,
  a luj, che la ferida si vev'smicjàt,
  ghi'a domandàt il duca: "Atensiòn!

  cuj l'èse chel che, t'dìs, da puòr disgrasiàt
  ti'as lasàt par vignì ta sta riva?"
  "L'èra il frari Gomita," 'la tacàt,

  "chel di Galura, che tancju 'mbròjs'l veva,
  e vint vut i nemìs dal so sjòr in man,
  ben ju'a tratàs, ch'ognun si la godèva.

  Si'a fat da'i so bes e ju'a lasàs fòu di man,[129]
  com'che luj'l dìs; e'n taj altri còmpis èncja
  lè stat baratòu, e no pìs'l ma sovràn.

  Al pratica cun stu sjòr Michel Zancja
  di Logador; e di contà di Sardegna
  e di so lenghis, stràca'n sìntin pucja.

  Ma puor me, jodèisu l'altri cal grugna:
  vi dizarès di pì, ma pòur'i'ai che chel
  si prepari a gratami la rogna."

  E Barbarìs' stes, voltàt a Farfarèl,
  che'i vuj al stralunàva, pront par bàti,
  a ghi'a dit: "Via di chì tristàt d'usièl." [130]

  "Se vuàltris i volèis jodi o sinti,"
  tacàt 'la chel danàt ca no l'era feso,
  "Toscàns o Lombàrs, jò ju farài vignì;

  ma ca stèdin i Malebràncs 'ncjamò 'n ceso,
  par no vej di temi da li so vendètis;
  e jò, sintàt coma chi soj chì chi so',

  par un ch'jò'i soj,  jò'n farài vignì tancj's
  cuant chi fiscjaràj, com'ca lè nustri ùsu
  di fa cuant che cualc'un'l met li sàtis."

  Sintùt chist, Cagnàs l'alsàt il mùsu
  e, scjasànt il cjàf, 'la dit: "Sint se malìsia
  che par butàsi jù a la pensàt sù!" [131]

  Alòr luj, ca l'èra plen di furbìsia,
  'la rispundùt: "Malisiòus i soj, sigùr;
  si pos 'gh'fàj ai mes cualchi malagràsia."

  Al contràri daj altris, Alechin dur
  no lè stat, ma ghi'a dit: "Se tu jù ti vas,
  galopànt i no ti ven in dav'ùr,

  ma svualànt insim'la pecj'ti mi sintaràs:
  lasàn l'òrli, e'l rivàl coma scudo,
  par jòdi se pì di nu ti valaràs."

  O bon letòu, èco chì n'altri zogùt:
  ognun dal àrzin i vuj a la voltàt;
  e il prin di ducjus Cagnàs, il pì crut.

  Il Navarèis il so timp 'la ben usàt
  a la fisat i piè'n cjèra e tic e tac
  lè saltàt e da Barbarìsa si'a molàt.

  Colpa ognùn'la sintùt di stu distàc
  ma pì chel che causàt'l veva'l difièt;
  però si'a movùt e sigàt: "Ti'ai, viliàc!"

  Ma puc ghi'a zovàt: che li àlis al suspièt
  no ghi l'an fata: chel lè sparìt la sot,
  e'Lechìn'n'davòu la svualàt, alsànt il pet:

  propit cussì a fa la ràsa di bòt;
  cuant che'l falc si visìna, jù si tufa,
  e luj, zint'n sù, si sint com'un pipinòt.

  Pestabrùsa, dut rabiòus da la trufa,
  a lu'a seguìt svualànt, e l'er'invaghìt
  che chel'l vivès par vej'na barùfa.

  Sicoma che'l baratòu l'era sparit,
  a ghi'a mostràt li sgrìnfis al so compàj
  e'nsìma dal busaròt si'an asalìt.

  Ma l'altri l'era falc pì scaltri che maj
  e dopo vèjlu ben sgrifàt, ducju doj
  a son plombàs in ta chel bulìnt di staj.

  Il cjalt dal barufàsi ju'a volùt cjòj;
  ma di tornà'n alt no gh'la fèvin, nèncj' vulìnt;
  cul'àlis tichignòsis restàs èrin besòj.

  Barbarìsa 'lòr, cuj altri sièt dulìnt,
  cuatri'n da fas svualà tal'altra riva
  cun dùcju i gàncjus, e svels fasìnt,

  di cà e di là ognun tal so post'l zèva:
  i rimpìns slungjàvin vjèrs chej impecjàs
  ch'ognun la cjar sot la pièl za cuèt 'l veva;

  e cussì ju vin lasàs, ducj'impacjàs[132].




  Cjànt Vincjatreèsin

  Sidinùs, besòj, e sensa compagnìa
  i zèvin, l'un davànt e l'altri dopo,
  com'che'i fràris a van pa la so via.

  Mi vev'partàt ta la fiaba di Isopo
  il pensèj daj tramàjs ca barufàvin,
  che ca conta da la rana e surìs, po;

  che tant com'"cumò" e "dès" a si somèjn
  i uns e'i altris, sa si ten ben da mins
  com'che d'acòrdu a van prinsìpit e fin.

  E com'c'un pensèj al nas d'altris visìns,
  cussì da chel pensèj n'altri a lè vegnùt,
  che doplàt mi veva'l timòu taj sintimìns.

  Jò'l jodèvi cussì: "Tignìnt cont di dut,
  par causa nustra scjù chi son stas befàs,
  tant ch'adès a stan pasànt un momènt brut.

  Se mal'intensiòn e rabia 'son sposàs
  lòu mi coraràn in davòu pì crudèj
  daj cjans ch'al lièvri'n davòu ghi còrin, afamàs."

  Za si stèvin indresànt i me cjavièj
  da la pòura, e vuardànt sempri'n davòu,
  i'ai dit: "Maestro, no èse propit mièj

  ch'ti ni plàtis ducju doj? Jò i'ai timòu
  daj Malbràncs; davòu a mi stan vignìnt:
  a mi par che d'rivà chì 'ncjamò puc ghi vòu."

  E luj: "Se un spièli i fòs dut luzìnt,
  la to imàgin di fòu no tegnarès
  prin di chè che dentri a ti da turmìnt.

  Son'pèna rivàs i to pensèis taj mes,
  cun chej stes timòus daj mes e'l stes aspièt,
  si che par ducju doj il me consèj lè'l stes.

  Sa no lè'l rivòn a destra màsa dret
  d'impedìni ta l'altra bolgia di z'jù,
  scjamparìn di st'imàgin di cjàsa[133], i scomèt."

  No vèvin nèncja tacàt a zì in jù
  cuant che no tant lontàn, cul'àlis tiràdis
  par vìgnj a cjòini, sin rivàs a jòdiu.

  Il me duc mi'a sùbit cjapàt su, jò'i dis,
  com'che la mari, sveàda dal rumòu,
  visìn jodìnt li flamis impiàdis,

  a cjòj su'l fì e'a cor, sens'jòdi'n davòu,
  vìnt amòndi pì di luj che di se cura,
  e sensa timp di meti su'n camisòu;[134]

  e jù d'insìma da la riva dura
  a pànsa 'n su 'lè zut jù da che crèta
  ch'una da li bandis dal fosàt 'a siera.

  Ta canal no'a maj aga corùt svelta
  cussì par fa cori roda di mulìn
  cuant ch'ic pì visìn da li pàlis a sta,

  com'il me mestri cuant ch'jù dal orlj'zèvin
  cun me che ben stret mi veva al so pet,
  coma chi fos so fì, no doma un compàjn.

  Apèna che'i so piè'an tocjàt il jèt
  dal sest buzaròt, za'èrin lòu lasù
  tal òrli, sensa podèj fani dispièt;

  ch'a volùt la providensa dal pi'n su
  fàju ministros da la fosa cuìnta,
  ma'l podèj di zì via d'lì ghi'a cjòlt sù.[135]

  La jù 'vin cjatàt zent lustra, e tanta,[136]
  che plan planìn ze'a tor cuj so pas,
  planzìnt, tant straca, e sensa grinta.

  Mantelìnis 'vèvin cun capùcjos bas
  di front dai vuj, fas ducjùs secont il taj
  di Clugnì, 'nda che daj fràris èrin usàs.

  "Ndoràs 'èrin di fòu, e lùstris pì ch'màj,[137]
  ma dentri dutis di plomp, e tant pesànt,
  com'i condanàs di Fed'rìc e'i so guàj.

  Oh se fadìja in etèrn' partà stu mant!
  Nu'vin'ncjamò paràt via a man sanca,
  insiemìt cun lòu, il so plànzi scoltànt;

  ma pal gran pejs, che zent lì, ch'èra straca,
  zeva'n davànt cussì plan che compajs
  nòufs i cjatàvin cjaminànt pì svels ca.

  Par chel ch'jò al duca: "Di scju puors tramàjs
  'ndèse di chej ca si cognòs di fat o non?
  S'in jòdia cualchidùn ta scju viavàis?"

  E un che'l toscàn'l cognosèva benòn,
  "Stèit fers li chi sèjs," di davòu 'ni'a sigàt,
  "vu'che sì corèjs tal scur di stu buròn!

  Forsi ti varàs se ca ti'a 'nteresàt."
  Alòr il duca si'a voltàt e dit: "Fèr,
  e dopo va'vànt cul so pas ralentàt."

  Apèn'fermàt, doj premuròns--chist lè ver--
  i'ai jodùt che di spirt èsi cun me 'volèvin;
  ma plan zèvin, ca l'era stret e'l pèjs intèr.

  Cul vuli di travièrs, cuant che chì èrin,
  fìs mi vuardàvin, sensa fa peràula;
  voltàs si son dopo a sè e si dizèvin:

  "Stu chi'l par vif di com'cal mòuf la gola,
  e sa son muàrs, cuj ghi da'l privilègju
  di zi libàrs dal gran pèis da la stola?"

  Dopo a mi: "O Toscàn ch'al colègju
  di chej puòrs d'ipòcritis ti sos vegnùt,
  di dìzni cuj chi t'sos no vèjlu'n disprègju."

  E jò a lou: "Nasùt i soj e cresùt
  ta la gran sitàt dal bièl Arno'n riva
  e'i soj chì cun chel cuàrp chi'ai sempri vut.

  Ma vuàltris cuj sèizu, che tant luzignànt
  il dolòu vi cor jù pa li mosèlis?
  Ma se pena i vèizu ch'a un luzòu sì grant?"

  E un mi'a dit: "Sti mantelìnis zalis
  a son fàtis di plomp tant gros che'i so pèis
  a fan tant cjulà li so balànsis.

  Fràris Godìns i sin stas, e bolognèis;
  chistu Loderingo e jò Catalan
  i'èrin clamàs, e a Firense ni vèis

  'lezùs, 'ndà che prin sielzùt dom'ùn an dan
  par tegni la so pas, e sin stas taj
  che'i efiès là dal Gordingo[138] 'ncjamò a stan."

  Jò i'ai tacàt: "O fràris, i vustri maj. . .";
  no'ai dit di pì, ch'al vuli un mi'a vegnut
  ca l'era'n cjèra crocifis cun tre paj.

  Cuant ca ni'a jodùt a si'a dut cuntuarzùt,
  in ta la barba cun grancj' suspìrs soflànt,
  e'l frari Catalàn, ca si era necuarzùt

  mi'a dit: "Chel conflit chi ti stas oservànt
  'la consiliàt i Farisèos ch'èra miej
  pal popul un omp ai martìrs mandà 'vànt.

  A travièrs lè--e nùt--di stu troj intèj,
  com'chi t'jòs; e a è just cal sinti
  d'ognùn cal pasa'l gran pèis ca la da vèj.

  Sì lè volùt ch'èncja so missièr'l stenti
  ta sta fòsa, e'i altris dal consìlio:[139]
  gran dàn paj Ebrèos; chist'in mins tènti."

  Alòr maraveàt'le stat Virgilio
  Su di chel ca l'èra distiràt in cròus
  E pestasàt ta stu eterno esilio.

  Alòr ghi'a'ndirisàt al frari sta vòus:
  "Vi displazarèsia, podìnt, di dìzni
  se'n davànt a destra'n'de post pì spasiòus

  'nda che nualtris doj fòu i podìn zigh'ni
  sens'vèj da costrìnzi i ànzuj nèris
  ca vegnin fòu da stu font a partàni."

  A la duncj' rispundùt: "Pì ch'no ti spèris
  si visìna un scoj che dal grant sircul
  al taca e cujèrs dutis li bolgis,

  fòu che chista; chi'l continua'l pericul:
  ma'i podèjs ben zì su par chista frana[140]
  che'nsima'l rivòn a fa'un puc d'rincùl."

  Il duc, penseròus, l'era jù di vena;
  ma dopo: "Busiàr lè stat ta sta fogna
  chel che'i pecjadòus par ca'l rimpìna." [141]

  E'l frari: "Contà i'ai sintùt a Bologna
  daj vìsis di stu diau, tra'i cuài i'ai sintùt
  ca lè pari dal fals, sta gran carògna."

  Alòr il duc a cjaminà si'a metùt,
  cun'ncjamò in musa un sen di rabia;
  e jò pur daj 'ncargàs via'i soj zut,

  seguìnt dal me bon duc la segnàda via.




  Cjànt Vincjacuatrèsin

  Là 'ndulà che l'àn lè'ncjamò zovenùt
  cuj ràjs dal sorèli dal'Acuàri bonàs
  e nòt e dì èsi compàjs 'an volùt,

  cuànt che taj cjàmps 'son da la brùza lasàs
  i sens luzìns da la so bièla sòu blàncja,
  ma ai rajs scjàls a vegnin subit platàs;

  chel pastòu che roba pa' piòris ghi màncja,
  si leva, al vuarda, e'l jòt ducju i pras
  ca lusìgnin blancs; si bat'l cjàf, e dùncja

  in cjasa'l torna; al scjàsa rabious i bras,
  com'un puor diàu ca nol sa propit se fa;
  dop'l torna fòu e'l sperà ghi rinàs

  jodìnt che il mont a si vòu dut rifà,
  lì par lì; e al cjòj su la scoria
  e li so piòris vièrs il pascul zì a li fa.

  Spaventàt i'èri cuant che dal duc l'aria
  i'ai jodùt che la so front'a turbava,
  ma'l seren stu mal'la subit scorsàt via;

  chè, cuant che nu'al punt guàst si rivava,
  il me duca vièrs di me a si'a voltàt
  cul bièl fa ch'al piè dal mont'za'l mostràva.

  I bras 'la vierzùt, e dopo vej pensàt
  un puc sul mièj mòut di podèj frontà
  la frana, in sù cuj so bras mi'a pocàt.

  E coma chel cal fa ma encja atènt al sta,
  e'l pensa sempri sul se fa in davànt,
  cussì, cuant chi sin rivàs'n ta la cresta

  d'un scòj, za'l vùli'l veva ta'un clap pì avant
  e'la dit: "Tenti ben dur ta che piera lì,
  ma sta 'tènt ca no sèdi una ca sta sbrisànt."

  No l'èra par zì cun tant di mantèl lì,
  che jò apèna, luj lizèj, jò pocàt,
  su'i scjalàvin, cun man e piè, che parèit lì.

  Sa no fòs che dal rivòn lì chi'èri postàt
  pì dal'altri l'òrli a l'èra a man,
  no saj luj, ma jò mi sarès 'bandonàt.

  Ma parsè che'l Malbòls vièrs chel ledàn
  da la cort pì bas al va dut'n riva'n jù,
  li rivis d'ogni un daj fosàs a'an

  un àrzin cal va'n su e un cal va'n jù:
  nu' pur sin plan plan rivàs ta la punta
  'ndà che l'ultima pièra 'stèva par colà jù.

  Di tirà flat 'fèvi fadìja, e tànta,
  che cuant ch'i èri sù no la podèvi pì,
  ànsi mi soj sintàt apèna'n cresta.

  "Àlsiti su, poltròn; no ti pòs sta chì,"
  mi'a dit il mestri; "chè, sintàs in pluma
  no si otèn fama, ne stant tal jèt di dì;

  e cuj che sensa d'ic la vita'l cunsuma,
  'mòndi puc di se ta la vita 'l làsa,
  com'fùn in aria o in aga la splùma.

  Leva su: vins'l'vilimìnt ca ti sbàsa
  cun chel spirt ch'ogni batàlia al vìns,
  se il cuàrp pesànt a no lu sclìsa.

  Da scalà ti'as encjamò tancju scjalìns;
  no basta da scju chì èsi partìt:
  dàj, mostra'l to merit, si ti mi intìns."

  Alòr mi soj levàt e mostràt furnìt
  di lena mièj di chel chi mi sintès,
  e i'ai dit: "Va, che jò i soj fuàrt e ardìt."

  I vin tacàt a zì su par chel scòj stes
  ch'l'èra stret, 'ncrepàt e malmetùt
  e rìpit tant pì di chel di puc di prin d'adès.

  Zint su'i parlàvi par no pàri fiacùt,
  cuant che dal'altri bus i'ai sintùt 'na vòus
  che di fa peràulis 'varès puc podùt.

  Se ca la dit no'ai capìt nèncj'dal colm rocjòus
  di chel arc che chi'l travièrsa'l fosàt:
  in mòtu l'èra e scura la so vous.

  Ma'i vuj vifs--encja s'in jù i'èri voltàt--
  a no podèvin rivà'n font, pal gran scur;
  alòr jò: "Tu ti sas, Mestri, se ca vòu fat

  par rivà ta l'altr' àrzin e zi'jù dal mur;
  pars'chè, com'ch'jò i sint ma i no capìs,
  cussì la jù'i jòt ma cognòsi mi'è dur."

  "Dìzi 'podarès," 'la dit. "ma nùja'i ti dis
  che'l fà; parsè che la onesta domanda
  si'a da seguì cul fà e no cun parlàdis."

  Nuàltris sin zus jù dal punt ta che banda
  'ndulà ca si unìs cul otàf àrzin;
  da chi la bolgia la vin ben jodùda;

  e jù i'ai jodùt ca si cuntuarzèvin
  sarpìns orìbui di dutis li sortis
  che la memoria'ncjamò mi tormèntin.

  Nisùn pì vànt, Libia, pa li tos dunis!
  che se di jàcui, fares, e calìdros
  ti prodùs, e altris coma li cèncris,[142]

  ne si tancju nemàj'mpestàs e lùdros
  ti'as maj mostràt, nencj'cun duta l'Etiopia
  o cun ch'un'l cjata 'nsìma dal Mar Ros.

  'Ntà stu bulighès di sbis faghi spia
  si podèva a l'impaurìda zent nuda
  sensa'l sperà d'un bus o 'litropìa[143]:

  madràs ghi vèvin ogni man leàda;
  in davòu gh'imbusàvin cjàf e coda,
  e'n davànt èrin duta na'ngropàda.

  Èco ch'a un ca l'èra da sta banda
  intòr ghi'a svuisàt un sarpìnt e muardùt
  là che la cadòpa cul cuèl'è unìda.

  Ch'un'l scrivès na "i" tant svelt no'ai maj jodùt
  com'chel si'a impiàt e brusàt, e dut
  in sinìsa colànt a si'a ridusùt;

  e cuant ch'in cjèra a si era sì distrùt,
  il pòlvar si'a metùt a rifàsi da se
  e chel di prima 'le tornàt dut par dut:[144]

  par chej che di dut a san, cussì a è
  ch'la fènis a mou e dopo a rinàs
  cuant ch'a la fin dal cuint sècul visìna a è:

  ne d'èrba ne blàva in vita'no pàs
  ma dom'di gotis d'ìnsèns e d'amòma,
  e nardo e mìra 'ghi son l'ultin imbràs.

  E com'chel cal cola, e nol sa coma,
  par fuarsa d'un brut spirt che'n cjera lu tira,
  o di cualch'altri malàn che l'omp al doma,

  cuant ca si alsa e intòr si mira,
  dut stupidit da chel grant patimìnt
  cal veva sufrìt, vuardànt al suspìra;

  cussì'l pecjadòu dal so sturdimìnt.
  Oh potènsa di Diu, cuant ch'è severa,
  che cussì'a slavìna cuant ca va punìnt!

  il duca ghi'a'lòr domandàt cuj ch'l'èra;
  e chel: "I soj plombàt da la Toscana
  puc timp fa ta sta salvàdija galèra.

  Vita bestiàl mi'a plasùt, no l'umana,
  parsè che mul i soj stat; e'i soj Vani Fus,
  bestia, e Pistòja mi'era degna tana."

  E jò al duc: "Ca no gh'la svìgni da stu bus!
  domàndighi par se colpa ch'lè ca jù;
  ch'jò l'ai jodùt com'omp di sanc e rabiòus."

  Il Fus chist lè rivàt ben a capìlu
  e vièrs me'l cjàf e'l so spirt 'la alsàt
  e plen di vergogna si podèv' jòd'lu;

  dop'la dit: "Pì mi displàs ch'ti mi'as cjatàt
  in ta che miseria 'ndà chi ti mi jòs
  che cuant che da l'altra vita 'soj stat troncàt.

  Negà chel chi ti mi domandis no pos:
  ch'jù i soj metùt parsè che jò'i soj stat
  ta la sacristia lari di mòbui e cros,

  e di chistu n'altri lè stat acusàt.
  Ma par che tu di sta vista no ti gòdis,
  se maj chiscju poscj' scurs ti varàs lasàt,

  di se chi ti vìzi i vuèj chi ti scòltis:
  Pistoja daj Neris ven dimagrida:
  dop' rinòva Firense zent e usànsis.

  Vapòu Marte'l tira fòu di Val Magr'da
  ca lè di nuvulòns scurs invilusàt;
  e in una violenta burascjàda

  insìm'l Cjàmp Picèn'l combat'mint'l vegnarà fat;
  alòr luj a colp'l calìgu al spacarà
  sì che ogni Blanc al vegnarà ferìt.

  E ti l'ai dit par che displasèj ti farà.[145]




  Cjànt Vincjasincuèsin

  Il lari, al fin da li so peràulis,
  li mans 'la alsàt cun dutis dos li fìghis,
  sigànt: "Ciò, Diu, èco chì li to misùris!"

  E sùbit mi'èrin li bìsis amìghis,
  parsè che una il cuèl ghi'a'nsiarpàt
  com'par disghi: ‘Nùja pì i ti dìsis';

  n'altra ghi'è zuda atòr daj bras, e leàt
  inta'un grop cjàf e coda la in davànt,
  sì ca nol varès maj pi nùja scjasàt.

  Ahi, Pistòja, parsè no statu pensànt
  d'insinerìti e di fa crolà'i to murs,
  chè dom'pal mal la to simìnsa 'va 'vant?

  Di st'infièr, ta nisùn daj so sìrcui scurs,
  maj 'lè stat cuntra Diu spirt sì rogànt,[146]
  nèncja chel colàt a Tebe, ju daj murs.

  E par sempri mut 'le zut via scjampànt,
  e jò jodùt i'ai un sentàuri dut rabiòus
  che "'Ndà ca'lè'l crùt?" al vegnèva clamant.

  No crot che Marèma sì tancju schifòus
  di madràs a veva com'luj'n ta la schena
  --fin lì ch'omp al par--di ducj'i colòus.

  Davòu da la cadòpa, ta la schena,
  cu l'àlis vièrtis, pojàt l'èra'un dragòn;
  e'l brùsa ognùn che'l casu lì'l mena.

  Il me mestri 'la dit: "Chìstu 'lè Cacòn
  che sot la pica dal Mont Aventìn
  pì voltis un lac di sanc 'la fat, il bestiòn.

  A nol va cuj so fràdis[147] par un cjamìn,
  pa la trufa che l'imbrojòn a la fat
  di che gran mandria che luj'l veva visìn;

  alòr il so fà da furfànt 'la fermàt
  sot li masàdis di Èrcul, che forsi
  sent ghi'n da dàtis, ma dom'dèis ghi 'an bastàt." [148]

  Luj'l parlava; l'altri 'lu jodev'zi;
  dut ta un colp tre spirs a son lì capitàs,
  che ne luj ne me ni vèvin fat necuàrzi,

  fin ch'an sigàt: "Com'sèizu chì fra'i danàs?":
  e 'lòr il nustri parlà i vin smetùt,
  e vièrs di lòu atèns i si sin voltàs.

  Jò no ju cognosèvi; ma'è susedùt,
  coma ca è tanti altri voltis capitàt,
  che prin na roba, dop'un'altra i vin sintut.

  E cussì: "Cjànfa 'ndulà ca'lè restàt?"
  Jò alòra, par che'l duca'l stes atènt,
  il me dèit da barba e nas i'ai pojàt.

  'Dès se tu, letòu, di crodi ti sos lent
  se chi conti, no son maravèis,
  ch'jò stes chi l'ài jodùt lu crot a stènt.

  mentri ch'jò a lòu ghi alsàvi li sèis,
  un grant sarpìnt cun sèis piè a si'a butàt
  intòr d'un di lòu, e svelt com'i pensèjs,

  cuj piè di miès la pansa ghi'a 'ntorgolàt
  e cun chej davànt i bras a ghi'a cjapàt;
  li mosèlis pur a ghi'a dopo ben becàt;

  i piè di davòu ta li cuèsis 'la slungjàt
  e la so coda tal miès ghi'a metùt,
  e davòu la schena di nòuf distiràt.

  L'èdera su par un àrbul no'ai maj jodùt
  ca si rimpìna com'st'orìbil fièra
  tal cuàrp dal'altra si'a incjastràda par dut.

  I doj cuàrps si son dop' unìs com'se cjèra
  cjàlda 'fòsin stas, miscjànt il so colòu,
  tant ch' nol parèva pì, nencjùn, chel ch'l èra,

  coma ca si forma davant dal brusòu
  da la cjàrta un colorìt cussì scur
  ca no lè neri, encja se'l blanc al mòu.

  I'altris lu vuardàvin, ognùn puc sigùr
  e sigànt: "Èhi là, com'chi ti stas cambiànt!
  Jòjtu chi no ti sos pì doj, ne un pur."

  Za stàvin i doj cjàfs dom'un doventànt
  cuant ch'aparìvin do figùris miscjàdis
  ta na musa, e no pì dos chì avànt.

  Doj bras si son fas da cuàtri menàdis;
  cuèsis cu li gjàmbis, e pansa e pet,
  robis maj jodùdis son doventàdis.[149]

  Anulàt l'èra ogni inisiàl aspièt:
  doj e nencja un st'imàgin sformàda
  a parèva; e plan si'a movùt ta stu stret.

  Coma la sbisa sot da la scoria granda
  daj dis cjaniculàrs, zint ta nova brusa
  'va travièrs la strada com'na lampàda,

  cussì'l parèva, vignìnt vièrs la pansa
  daj altri doj, un madrasàt impiàt,
  lìvit e nèri, com'na barba grisa;

  e tal bugnìgul, la che par prin'l ven  supàt
  il nustri alimìnt, un di lòu 'la'mpiràt
  e davant di luj l'e subit dopo colàt.
  Chel impiràt, sidìn, 'la doma vuardàt;
  ànsi, cùj piè fermàs, al sbadajàva,
  coma che sun o fièvra lu ves tacàt.

  Luj'l sarpìnt, e'l sarpìnt luj'l vuardàva;
  l'un pa la plaja e l'altri pa la bocja
  fun a soflàvin e'l fun si scuntràva.

  Cal tàzi ormaj Lucàn là cal tocja
  daj puàrs diàus di Sabèl e di Nasìdio,
  e che ben'l sinti se ca ghi va dòngja.

  Cal tàzi di Cadmo e d'Àrèt'Ovìdio;
  che se chel in madràs e l'altri in font
  poetànt'l convertìs no l'invid'jò;

  che maj, ma maj, do natùris front a front
  a la tramutàt, sì che li dos formis
  a cambiàsi di sostànsa'ghi'an fat front.

  Insièmit, tegnùt si'an a sti règulis,
  che il sarpìnt la coda a la'nforcjàt
  e'l ferìt a la stret ben ben li talpis.

  Li gjàmbis pur cu li cuèsis si'an tocjàt
  e'ncolàt sì che dop'un puc la zuntùra
  coma tal a no varès pì someàt.

  La coda rota 'cjolèva la figura
  ca si pierdèva'n tal'omp, e la so pièl
  si feva mola, e chel dal'omp dura.

  I bras, jòt ben, si ritiràvin sot il cuèl,
  e i doj piè dal madras, che curs'èrin,
  tant si slungjàvin cuant ch'chej zèvin sot pièl.

  I piè davòu a s'intorgolàvin
  doventànt il coso che l'omp al plata,
  mentri che dal so, puor omp, doj si fèvin.

  'Ntant ch'a l'un e l'altri a cambia la fumàta
  in colòu nòuf, e ghi fa vignì'l pel sù
  par chì, e par lì ghi da na lisàta,

  l'un si'è levàt e l'àltri lè colàt jù,
  ma sensa distudà chej triscj' di fanàj
  sot dàj cuàj ducju doj 'cambiàvin musu.

  Chel dret si'a tiràt vièrs li tèmpis asàj,
  e di dut'che roba che là 'è zuda,
  l'orèlis si'an format, che vut'l veva maj.

  E da la materia pì'n davòu restàda,
  cun pùcja in musa un nas a si è format
  e cul rest na bòcja d'òmp ghi'è vegnùda.

  Chel pojàt, il musu'n davànt 'la slungjàt
  e li orèlis'la ritiràt dentri'l cjàf
  com'che da'un lacàj a ven cussì spes fat;

  e la lenga, ch'unìda a era, e claf
  di tant parlà, si divìt; e che a fòrcja
  'n'tal'altri 'si sièra; e'l fun no si mòuf.

  L'anima, che doventàd' era bestia,
  a scjampàva subulànt par il fosàt,
  e'n davòu'l veva l'altri cal spuda e'l tabàja.

  Ma èco che li spàlis novis'a voltàt,
  dizìnt al ters: "I vuèj che Buoso[150] al zedi
  e ca si strisìni ben ta stu busàt."

  Sì la zizània di sta bolgia jòdi
  mutà e tramutà i'ai podùt, e ca
  mi scusi'l nòuf s'èsi sempri dret no pòdi.

  E cunfùs i me vuj a'è capitàt cà
  ca fòsin un bel puc, e'l me spirit pur;
  lo stes i'ai ben jodùs zì via di ca;

  fra lòu l'era Pùcjo Sciancàt, par sigùr,
  e luj l'era l'unic da li tre figuris
  la so forma di prima a tegni dur:

  l'altri l'era chel[151] che tu, Gaville, ti plànzis.




  Cjànt Vincjasejèsin

  Gòt, Firense, para via a dati vànt,
  bat pur par mar e par cjèra li to àlis,
  tant ta l'infièr lè'l to non ca si spant![152]

  Ca jù i'ai cjatàt sinc daj to grancj' làris,
  sitadìns tos par me vergogna granda,
  e tu in grant onòu no ti ti àlsis.

  Ma se'l ver 's'insumièa'n matinàda,
  tu ti vegnaràs a provà fra puc timp
  se ca ti ven da Prat, e pì, auguràda.[153]

  Se cussì za'l fos, al sarès il so timp:
  ca susèdi pur, che cussì ghi tòcja!
  che pì mal 'starài cul zi'n davànt dal timp.

  Sin partìs, e su par chej tocs di rocja
  che prima a zi jù a ni vèvin judàt,
  le zut il duca, che fat mi'a da clòcja;[154]

  e proseguìnt par chel solitari trat,
  tra che schegis e che sporgensis dal scoj,
  sensa la man il piè 'si varès blocàt.

  Se mal chi'ai sintùt, e èncja adès chi soj
  chì i sint cuant ch'in mins mi ven se ch'i'ai jodùt,
  e ta dut il me inzèn i no mi pòj,[155]

  ca no si dizi che chì 'mancjàva virtùt;
  si che, se stela buna, o èncja mièj,
  mi'a dat 'l ben, no vorès 'n me 'nvìdia vej vut.

  Cuant ch'i contadins si ripòsin taj pajòj
  in taj dis che chel che il mont al sclarìs
  a si ten mancu platàt ai nustri vuj,

  e com'ca scàmbin post muscjns e mòscjs,
  tanti lusìgnis 'jòdin jù 'n valàda
  'ndà che'l daràt a lè e li vendèmis;

  di tanti flàmis era pur 'luminàda
  l'otàva bolgia, com'jò mi soj necuàrt
  da là ca s'jodèva la part pi fonda.

  E com'chel che daj òrs 'la vendicàt'l tuàrt
  'la jodùt il cjàr di Elìja al partì,
  cuant che'i cjavàj in su si son butàs fuàrt,

  che ben seguì cuj vùj nol podèva pì,
  fòu che d'jòdi la flamùta besòla
  com'na nulùta, ch'in sù si la jot zì;

  cussì si mòuf ognùna pa la gola
  dal fosàt, che nisùna a mòstra'l platàt;
  ogni flama 'ten un pecjadòu ca no mòla.

  D'insìma'l punt in jù'i vuardàvi, pleàt,
  che si no mi ves ta'un clap tegnùt dur,
  jù'i sarès colàt sensa vignì urtàt.

  E'l duc, ch'jò i'eri atènt si'a necuàrt luj pur,
  mi'a dit: "A son spirs dentri li flamis;
  ognùn s'inglùsa di chel cal àrt sigùr."

  "Mestri me," i'ai rispundùt, "se ch'ti mi dìzis
  mi fa sta pì sigùr; ma za'i vevi crodùt
  che cussì a fos; pur i vuèj chi ti mi contis.

  Cuj èse tal fòuc ca lè sì dividùt
  lasù, cal par'l flamà da la foghèra
  'ndà ch'Entòcli cul fradi[156] lè stat metùt?"

  E luj a mi: "La dentri si martìra
  l'Ulìs e Diomèt, e cussì 'nsièmit
  a van a la vendèta com'al'ira;

  'ntà la flama si sintèva'l plànzi, fit,
  da la vuàjta dal cjavàl ch'l'era puàrta
  di 'ndà che chel ca la fondàt Roma lè partìt.

  L'era'l plànzi, dentri, dal'art che, muàrta,
  Deldàmia 'ncjamò a sufrìs par Achìl,
  e pur dal Paladi'l dolòu a si pàrta."

  "Se lòu a pòsin, dentri di chel sfavìl,
  parlà," i'ai dit, "Mestri, jò'i ti vuèj preà
  e preà di nòuf che'l me preà'l vali mil,

  che dut'l me preà nol sèdi par nùja
  che che cornùda di flama chi a vègni:
  jòdiu i vuèj sì tant ch'in jù ti m'jòs pleà."

  E luj a mi: "Il to preà i vuèj tègni
  in granda stima, e ben i lu scòlti;
  ma fa che la to lenga 'si ritègni.

  Lasa chi parli jò, che jò'i ti parti
  se chi ti vòus; che lòu no volarèsin
  forsi--parsè che grècs 'èrin--scoltàti.

  Dop'che la flama vignùd 'ni'era visìn
  'ndà ch'al me duc ghi parèva just il lòuc,
  cussì ghi'a dit'a lòu che lì 'scoltàvin:

  "O vuàltris chi sèis in doj dentri un fòuc,
  s'jò i'ai di vu'n vita alc meretàt,
  se da vuàltris meretàt i'ai tant o puc,

  cuant ch'i'ai tal mont li àltis righis creàt,
  stèit fers li; ma l'un di vu' cal dizi cà
  'ndulà che, pierdùt, lè muàrt e soteràt."

  Il cuàr pì alt da la flama antica
  a la tacàt a mòvisi bruntulànt
  coma chè che'l vìnt al scjàsa'n là e'n cà;

  alòra la punta'n cà e'n là zirànt,
  coma ca fos una lenga ca parlàs,
  com'na curìnt la vòus a'a fòu sgorgàt: "Cuant

  chi'ai lasàt Circe, che cun chel so làs
  me mi'a tegnùt pì d'un'an près di Gaetàt
  prima che cussì Enea 'la clamàs,

  ne'l ben chi volèvi al fì, ne la pietàt
  pal me pàri vècju, ne'l dovùt amòu
  che Penelope'l varès di vej 'legràt,

  a mi'an dentri podùt vìnsi chel ardour
  chi vevi di doventà dal mont espèrt,
  e daj vìsis dal omp e dal so valòu;

  ma'i mi soj aviàt pal mar alt e vièrt
  cu'na navùta e che compagn'a
  pìsula ca no mi'a maj lasàt desèrt.

  Da spiàgja a spiàgja 'soj zut, fin in Spagna,
  fin in Maròc, e in Sardegna èncja,
  e tal'ìsulis che'l stes mar'l bagna..

  Jò e'i compàjs i'èrin zent lenta e vècja
  Par cuant chi sin rivàs ta chel post stret
  'ndà ca son i sens di Èrcul in ròcja,

  lì par che l'òmp a no zighi'òltri al sèdi costrèt:
  da la man destra i'ai lasàt Sivìl;
  da che altra i vevi za'bandonàt Set.

  ‘O fràris,' i'ai dit, ‘che par pì di sent mil
  perìcuj 'sèis rivàs propit fin amònt,
  a sta vèa ca è cussì tant sutìl

  daj sèns ch'encjamò ni rèstin ta stu mont,
  no stèit dizi di no a l'esperiènsa
  di chel mont sensa zent, di là dal tramònt.

  Consideràit ben la vustra simìnsa:
  fas no sèis stas par vivi com'salvàdis
  ma par seguì virtùt e conosènsa.'[157]

  Stu discòrs 'ghi li'a 'sì ben ingusàdis
  ai compàjs li razòns par parà'n davànt,
  ch'a fermàju i varès vut grandi fadìjs;

  e voltàt la nustra pòpa vièrs levànt,
  i rèmos àlis 'èrin par stu mat di svuàl;
  plan plan a man sanca i zèvin voltànt.

  Belzà dutis li stèlis dal polo austral
  'jodèva la not, e'l nustri l'èr'tant bas
  che sot'l steva'n compagnìa dal scuàl.

  Sinc vòltis 'èrin stas impiàs e sieràs
  chej lumìns ca èrin sot da la luna,
  dopo chi vèvin traversàt chel gran pàs,

  cuant ca ni'a aparìt, 'ncjamò lontàna,
  una montagna[158] scura e alta tant
  che cussì maj non vevi jodùt nisùna.

  La vista ni'a dat alegrìa, fin cuant
  che da stu nòuf post 'na bufèra'a tacàt
  ca'a ben batùt la prua là'n davànt.

  Naf e aga tre voltis zì 'n ziru 'a fat:
  a la cuàrta la pòpa è zuda'n sù
  e la prua'n jù, com'ch'èra destinàt,[159]

  fin che'l mar su di nu'a si'a sieràt sù.




  Cjànt Vincjasietèsin

  La flàma èra za'ndresàda e cujèta,
  dop'l so parlà, e via da nu' a zeva
  cu la licènsa dal me bon poèta,

  cuant che n'altra che davòu la seguìva
  i vuj mi'a fat voltà ta la so punta
  da'ndulà ch'un sùn confùs al vegnèva.

  Com'l nemàl siciliàn, cun dentri'l lamentà
  di chel--e par prin cun chel'l mugnàva
  --ch'al fàlu, malìn l'era stat, si conta;[160]

  cu la vòus da l'aflìt al mugulàva
  tant che, èncja se l'era dut fat di ramp,
  lo stes parèva ch'amòndi al sufrìva;

  cussì, no vint bus ne altra via di scjàmp
  da cuant ch'l'era tal fòuc, taj so sclopetàs
  si convertìva'l so puòr parlà, lamp a lamp.

  Ma dopo cal veva tacàt il so viàs
  su pa la punta, e dat ghi veva chel guìs
  a la lenga cuant ch'sù'l zeva dal bas,

  dìzi 'vin sintùt: "O tu chi ti sìntis
  la me vòus e che'l to parlà lè lombàrt,
  chè ti'as dit: ‘Istra va; di più non t'adìz' ',[161]

  parsè ch'jò'i soj chì forsi un puc'n ritàrt
  nòsta zi, ma parla pur cun me un puc:
  t'jòs ca no mi displàs a mi, e jò'i àrt!

  Se tu i ti sos ta stu mont vuàrp da puc
  colàt da la sù--da che bièla cjèra
  latina da'n dà che la colpa i'ai, puòr cuc--

  dìzmi se'i romagnòi 'an pàs o guèra;
  ch'jò'i'eri di che montàgnis fra Urbìn
  e'l pas ca si vièrs al Tevere, a plèra."

  Jò'i vuardàvi in jù, atènt e sidìn,
  cuant che'l me duca a mi'a tal flanc tocjàt
  dizìnt, "Parla tu, che chistu lè latìn."

  E jò che di dìzi i'èri preparàt,
  sens'esità i'ai scuminsiàt a parlà:
  "O spirt, ca par chi ti sos la jù platàt,

  la Romagna no è, ne maj era u là,
  sensa guèra in tal còu daj so tiràns;
  ma al moment nisùna'si pos jòdila.

  Ravèna 'è com'ch'è stada da tancj' àins:
  l'àcuila da Polenta là 'si cova,
  sì ch'èncja Cervia'a cujèrs cuj so plumìns.

  La cjèra[162], ch'a za fat la so lungja prova,
  e daj fransejs un gran ros di sanc, miga puc,
  sot ramàsis verdis a si tegnèva.

  E'l mastìn vècju e il nòuf da Verùc,
  che tant mal a'an Montagna governàt,
  là ca s'ju jòt a grugnìsin, e pì di un puc.

  Là di Lamòn e Santèra, ogni sitàt
  guidàda 'è dal leonùt dal nit blanc,
  cal cambia banda dal'unvièr al'estàt.

  E che ch'ven dal Savio bagnada di flanc,
  cussì com'ca si cjàta tra plan e mont,
  tal stes mòut a vìf, sot tiràn e stat franc.

  M'adès cuj sòtu? Dìznilu chi lu tegnìn cont:
  nost'èsi dur pì che cualc'altri lè stat,
  se'l to non al mont al riva'a faighi front."

  Dopo che'l fòuc al veva'un bel puc rugnàt
  tal so mòut, la so punta fina 'la movùt
  di cà, di là, e'n fin a chist'ghi'a dat flat:

  "Se jò'i crodès da rispùndighi in dut
  a cualchidùn cal sarès tornàt tal mont,
  di flameà sta flama no varès pì volùt;

  ma sicòma che propit maj da stu font
  no lè maj tornàt vif nisùn, si sint just,
  sensa timòu d'infamia ti dis tònt[163].

  Omp di guera 'soj stat, e dop'fràri cun gust,
  crodìnt di fa, cussì cint, penitensa;
  e dut sarès susedùt ta stu mòut just,

  sa no fos pal grant predi[164]--che schifènsa!--
  ca mi'a rimetùt ta li primi còlpis;
  e com'e parsè, èco la sostànsa.

  Mentri ch'jò'i'èri forma cul sanc ta li vènis
  che dat mi veva me mari, il me fà
  no l'era da leòn, ma da vòlpis.

  La furbìsia, la scaltrèsa e'l trufà
  ben mi zèvin e sì i usàvi la so àrt,
  che fin'n fìn dal mont l'èra dut'un da fà.

  Cuant chi mi soj jodùt rivà ta che part
  da la me etàt 'ndà ch'ognùn'l dovarès
  calà li vèlis e zi avànt mancu fuàrt,

  il plazèj di prin'mi fèva adès ribrès;
  dut pentìt, al mont i'ai dit i me adìos;
  ah puòr bazovàl! e zovàt a varès.

  Chel principe là daj nòufs Farisèos,
  stint fazìnt guera visìn dal Lateràn,
  e ne cuntra Saracèns ne Gjudèos,

  parsè ch' ognùn daj so nemìs l'era Cristiàn,
  e nisùn l'era stat Acri a vìnsi,
  ne mercjadànt l'era stat la dal Soldàn;

  ne i òrdins sàcros ne pur l'alt ufìsi
  ghi'an fat da guida, ne in me il cordòn
  che fràris pì magris 'vèvin par strìnzisi.

  Ma com' Costantìn 'la vut Silvèstri'l bon
  dentri a Siràt par vuarìlu da la lèvra,
  cussì chist 'la volùt chi lu judàs benòn

  a vuarìlu da la so granda fièvra:
  'la volùt chi lu consiliàs, ma i'ai tazùt
  par ch'ogni so peràula stramba a era.

  E 'la dit di nòuf: ‘Nosta sospetà dut;
  jò'i ti asòlf, e tu'nsègnimi coma fa
  par che'l Penestrìn al zedi jù dal dut.

  Il cjèl jò'i pol ben vièrzi e sierà,
  com'chi ti sas; però a son dos li clafs
  ch'l me antecesòu no'la volùt curà.'

  Alòra mi'an pocàt i argumìns gràfs
  la 'ndulà che'l tàzi al sarès stat pèzu,
  e dit'i'ai, ‘Pari me, sicòm'tu ti mi làv's

  da chel pecjàt ch'adès mi fa colà'n jù,
  promèti al lunc ma il mantègni puc fuàrt
  ti farà trionfà tal to alt di la sù.'

  Francèsc si'a fat avànt, dopo chi'èri muàrt,
  par me; ma un di chej nèris cherubìns
  'la dit: ‘Làsilu chi[165]. No mi fa tuàrt.

  A la da zì la jù, tra i me meschìns
  par chel consìlio da ludro ca la spartìt,
  dal cual in cà ghi sin stas sempri visìns;

  ch'asòlvi no si pos chel ch'no si'a pentìt,
  ne pentìsi e volèj al stes timp si pos,
  che stu contradì a nol ven consentìt.'

  Oh puòr me! Se svèlt che sveàt mi soj scòs
  cuant ca mi'a ben ingrintàt e dit: ‘Forsi
  no ti pensàvis che jò'un lòic[166] i fos'!

  A Minos mi'a partàt, che la coda a voltàsi
  atòr dal cuàrp dur si'a metùt vot vòltis,
  e dop'che là l'era zut a muàrdisi,

  'la dit: ‘Stu chi l'apartèn là cuj làris';
  par chel ch'jò 'ndà chi t'jòs i soj pierdùt,
  e vistìt cussì i sufrìs sti pènis."

  Cuant che'l so dìzi 'la cussì finìt dut,
  la flama, cun gran dolòu, a'è partìda,
  stuarzìnt e sbatìnt il so spis di cuarùt.

  Nu 'sin zus avànt, jò e la me guida,
  su pal scoj fin insìma dal'altri arc
  di chel fosàt 'ndà che'l fìo'n pàijn'a vònda

  ducj'chej che disunìnt a acuìstin càr'c.




  Cjànt Vincjotèsin

  Cuj podarès'maj cun peràulis sclètis
  dìzi di chel sanc e di che plàjs in plèn
  ch'i'ai adès jodùt, encj'contànt pì vòltis?

  A no'è nisùna lenga cun chel inzèn
  ch'judà'l pos'l nùstri discòrs, e la mins
  a'a di dut chel comprèndi lì puc sen.

  Se chej a fòsin 'ncjamò dùcjus visìns
  che za in ta la sfurtunàda cjèra
  da la Pulia'n vut sì tancju sufrimìns

  par via daj Trojàns e da la lùngja guèra
  che di anèj a'a'mplenìt doj bièj zèjs,
  com'cal dìs Livio, ch'un di sbàlius no l'era,

  cun che c'an davèva lasàs pus intèjs
  par vèj contrastàt Berto il Guiscàr;
  e l'altra ca'a lasàt vuès ta li contèjs

  di Ceperòn, la'ndulà ch'lè stat busiàr
  ognùn puliesìn, e là da Tajacòs,
  'ndulà che sens'àrmis vinsùt'la'l vècju Alàr;

  e par cuant che ferìdis fòndis o mòs[167]
  s'jodèva--dut chist'nèncja'l vèn visìn
  al'oròu d'sta nona bòlgja là che dut'le sòs.

  Caretèj non dè che sì par dòvis 'spàndin
  com'un ch'i'ai cun oròu jodùt, dut sbregàt
  da la barba fin la che corèis 'si tìrin:

  i bugjèj tra li gjàmbis ghi vevìn colàt;
  còu e polmòns s'jodèvin, e chel puòr sac
  cal fa merda di chel ca si'a mangjàt.[168]

  D'jòdi dut di luj no èri 'ncjamò strac
  cuant che luj mi'a vuardàt e vierzùt si'a'l pet,
  dizìnt: "Jòitu chi mi vièrs coma un pac?

  Jòt ben cuant strupiàt ca lè Maomèt!
  davànt di me 'lè Ali cal va planzìnt,
  ròt in musa da la barba al cjufèt.[169]

  E ducju i altris che chì ti vas jodìnt,
  seminadòus di scàndul e di scisma,
  vìfs 'èrin, m'adès, sclapàs, stan puc godìnt.

  Un diàu'lè ca davòu ca ni sistèma,
  crudèl ca lè, cul tàj da la so spada,
  e ducj'di nòuf ‘l sbugjèla cu la so lama

  cuant ca rifàn che doloròsa strada;
  no prin, però, che zint'atòr, com'chi dìs,
  ogni ferìda si sèdi za sieràda.[170]

  Ma tu cuj sòtu che dal scoj i ti vuàrdis,
  esitànt, forsi, di zì a la pèna
  che Minos segnàt ti'a pa li to acùsis?"

  "Muàrt no lè  'ncjamò, ne colpa 'lu mèna,"
  rispundùt 'la'l mestri, "a tormentàlu;
  ma par dàighi n'esperiènsa pì plèna,

  a mi, chi soj muàrt, mi convièn menàlu
  pal infièr ca jù, di zìru in zìr,
  e ver a lè com'ch'jò ti staj dizìnlu."

  Cuant ch'l'an sintùt, pì di sent ca zèvin'n zìr
  si son fermàs tal fosàt a vuardàmi
  par maravèa, dismintiànt il martìr.

  "Dìsghi duncj'adès a Fra Dulcìn ca si àrmi,
  tu che'l sol fors't'jodaràs di nòuf fra puc,
  se pì ca nol vòu vignì subit a cjatàmi,

  ben di vìvars[171], che se'l timp'l siera stu lòuc
  la vitòria no ghi zèdi al Novarèis,
  che si no nol vinsarès sensa gran truc."

  Un piè a lu veva za alsàt di pèis
  Maomèt cuant ca mi'a dit sta peràula;
  dit chist, vìa ca lè zut cu li so idèis.

  Un'altri, cal veva un bus ta la gola
  e troncàt il nas fin propit sot li sèis,
  e nol veva altri che un'orèla,

  restàt lì a jòdi chisti maravèis
  cuj àltris, prin d'àltris'la vierzùt cana,
  ròsa di sanc al veva ta li so plèis,

  e 'la dit: "O tu, che colpa 'no condàna,
  e ch'i'ai jodùt in ta cjèra latìna,
  se'l gran someà a no mi ingàna,

  recuàrda Pieri da la Medizina,
  se maj ti tòrnis a jòdi chel bièl piàn
  che da Versèl a Marcabò s'inclìna.

  E fàighi savèj a chej doj pì mièj di Fan,
  al Siòr Guido e èncja al Angjolèl,
  che se d'jòdi'n davànt chì no si'l fa'nvàn,

  a vegnaràn butàs fòu dal so vasèl
  e maceràs visìn di Catòlica
  pal tradimìnt di un tiràn tant crudèl.

  Tra l'isola di Cipro e di Majòrca,
  no la maj si grant delìt jodùt Netùn
  ne da piràta ne da zent argolca.[172]

  Chel traditòu che pur al jòt dom' cun' un ,
  e al tèn la cjèra che un tal chì di me
  di jòdila al vorès èsi stat dizùn,

  a ju farà zi al parlamìnt cun se;
  dop'al farà sì ch'al vint di Folàra
  preà ghi zovarà puc, e si sa'l parsè."

  E jò a luj: "Mòstrimi a la clàra--
  se nova di te la su par me 'svuàla--
  cuj ca lè chel da la vedùda amàra."

  Alòr'la pojàt la man ta la mosèla
  d'un so compàj e la bòcja ghi'a vierzùt,
  sigànt: "Èco chì chel, e nol favèla.

  Chistu, esiliàt, il dubità ghi'a cjòlt dut
  a Sèzar, afermànt che chel ben furnìt,
  esitànt, dàns a le sempri a pièrdi zut."

  Oh puòr diàu, cuant cal someàva spaurìt
  cu la lenga ta la gòsa tajàda,
  Curio, ch'al dìzi ‘le stat cussì ardìt!

  E'un ch'al veva l'un'e l'altra man troncàda,
  alsànt i zumpìns pa l'aria fuscàda,
  sì che'l sanc ghi vev'la musa sporcjàda,

  'la sigàt: "Èncja il Mòscja recuàrda,
  ca la dit, òsti!, ‘Cjàf a'a la roba fata,'[173]
  che mala simìnsa pa la zent tosca 'è stada."

  Alòr jò: "La to ràsa pur'è muàrta";
  luj, puarèt, cun pì dolòu sul so dolòu,
  ‘le zut, cu'na malinconìa mata.

  Jò a vuardà'l scjàp soj restàt in davòu,
  e jodùt i'ai roba chi varès pòura
  sensa pì prova a contàla besòu;

  sa no fos che la cosiènsa mi sigùra,
  che compagna ca rint l'omp sigùr di se,
  sot la coràsa di sìntisi pura.

  Jodùt i'ai com'ch'encjamò'l fos'n front di me
  un cuàrp sensa cjàf ch'avànt al zèva
  com'i'altri puòrs disgrasiàs davànt di me;

  e'l cjàf troncàt paj cjavièj al tegnèva,
  pindulànt da la man com'un lampiòn;
  e chel mi vuardàva'e "Puòr me!" al dizèva.[174]

  E a se stes si fèva lustri benòn,[175]
  e a èrin doj in un e un in doj:
  e coma maj, ben al sa chel dal lamp e tòn.

  Cuant che subit sot l'era dal nustri scòj,
  a ni'a alsàt il bras cul so cjàf, dut,
  par che'l so parlà'i sintèsin ducju doj.

  E 'la dit: "Adès t'jòs stu patimìnt brut
  tu che, rispirànt, ti vas jodìnt i muàrs:
  vuàrda si ti'n cjàtis n'altri cussì crut.

  E pars'che tu che nòvis ti m'pàrtis, sens' cuàrs,[176]
  ti'as di savèj ch'jò'i soj Bertran dal Bornio, chel
  ca ghi'a dat al Re zòvin chej crus cunfuàrs.

  Jò'i'ai fat pari e fì a l'un l'altri ribèl:
  pì no ghi'a fat Achitofèl a Absalon
  e David cun chel becotà da crudèl.[177]

  Di zent ben unìda i'ai fat division;
  par chel che'l me puòr sarvièl 'le stat spartìt
  dal so prinsìpit, ca lè'n ta stu troncòn.

  Da chi'l me cuntrapatì[178], com'ch'vèjs capìt.




  Cjànt Vincjanovèsin

  Duta che zent e che stranìsimis plàjs
  a vèvin i me vùj cussì incjocàs,
  ca èrin di làgrimis coma grondàjs;

  ma Virgilio a mi'a dit: "Se chi ti fas?
  parsè i to vùj ghi vanu'ncjamò dòngja?
  la che scjù puors spirs 'son cussì mal concjàs?

  Tal no ti'as fat ta nisun'altra bolgja:
  se tu ti cros di rivà a contàlis,
  sta val par pì di vincj mijs a para via!

  La luna è belzà sot di nualtris:
  ni resta puc dal timp a nu concedùt,
  e altri'ndè da jodi che tu no t'jòdis."

  "Se tu ti vès," i ghi'ai sùbit rispundùt,
  "'tindùt a la razòn che jò'i vuardàvi,
  fors'di sta'ncjamò t'mi varès permetùt."

  Intant'l zeva--e jò davòu ghi stèvi--
  il duca; jò za'i ghi fèvi risposta:
  "La dentri di sta cava," i zòntavi,

  "'ndulà ch'jò'i vèvi i vuj fisàs a pusta,
  i crot che un spirt dal me sanc al plànzi
  la colpa che la jù 'sì tant a costa."

  "No dati," 'la tacàt il mestri a dizi,
  "tant pensèj par luj da adès in davànt:
  'tint a àltri e làsa che luj al pàusi:

  ch'jò l'ai jodùt al piè dal pontùt, cuant
  che cul so dèit fuàrt a ti minacjàva
  e Geri dal Bièl al zeva nominànt.

  Intànt se che dut'l to timp'l ocupàva,
  l'era in tìndighi a chel d'Altafuàrt,
  e'n là no ti vuardàvis, e luj'l partìva."

  "O bon il me duca, che violenta muàrt
  ca no'è 'ncjamò vendicàda," i'ai dit,
  "dal parìnt che'l disonòu ghi'a fat tuàrt,

  lu'a rindùt disdegnòus[179]; e lè partìt
  sensa parlàmi, com'ch'jò la pensi:
  e chel par luj di simpatia mi'a'mplenìt."

  Cussì i parlàvin fin lì ca tocj'èsi
  par prin podèj dal scòj l'altra val jòdi,
  sa fos pì lustri, fin in font, o cuàsi.

  Cuant ch'sin tal ùltin clàustri rivàs a zi
  di Malbòls, cussì che chej bràfs di fràris
  jòdiu ducjus i podèvin propit lì,

  di lamìns i'ai sintùt divièrsis frecjàdis,
  ca vèvin di pietàt li puntis infieràt;
  ch'jò cu li mans mi soj sieràt l'orèlis.

  Cuant dolòu al vegnarèsia coletàt
  se da Valdichiàna 'vegnèsin d'estàt,
  cun ducj'i maj di Sardegna e dal Maremàt

  e ta na fòsa fòs il dut insembràt?
  Cussì l'era chì, cun che gran pùsa
  di zent ca si marsìv' za da un bel tràt.

  Zus'sin pal'ùltin àrzin, sens'pàusa,
  lunc il scòj lùnc, sempri a la sinìstra,
  fin là ch'jodùt i'ai daj lamìns la causa:

  là a era, vièrs il font, là cal minìstra
  chel sjòr dal alt l'infalìbil gjustìsia,
  punìnt i falsadòus che li'l regìstra.

  Pì malincònic cuj al crodarèsia
  ca fos stat in Egina[180] cun ducj'i malàs
  cuant ch'èra'n aria tanta malìsia

  che'i nemàj taj pàscuj son ducjùs colàs,
  encj'i vièrs, e dopo li zens antìchis,
  secont chej poès ca ni còntin scjù fàs,

  coma li furmìs si son rinovàdis;
  ch'era d'jòdi ta che valàda scura,
  l'ànimis languì chì e là'ngrumàdis.

  Ta spàlis o pansa 'diritùra
  daj altris 'èrin pojàs, e chel a gjàt
  plan plan al zeva ta la vijùta puòra.

  E nu, pas a pas, sidìns 'vin cjaminàt,
  vuardànt atòr e scoltànt chej disgrasiàs
  nisùn daj cuàj'l varès podùt sta'ndresàt.

  Doj in daj jodùs su l'un l'àltri pojàs,
  com'che li padèlis si mètin a scjaldà,
  ducjus da cjàf a piè di rognis macjàs;

  e'i no'ai maj jodùt cussì fuàrt stringhià
  da nisùn frutùt spetàt dal so paròn,
  o che la strìnghia'l mena par fàlu sveà,

  com'ch'ognùn'l menàva svelt'l spunzòn
  da l'òngulis intòr pa la gran ràbia
  dal spisà che maj ju farà sta pì benòn;

  li rognis cul'òngulis 'gratàvin via
  com'cal fa'l curtìs di cògu cu li scàjs
  di pès ca son grandis di pì di na scàja.[181]

  "O tu che cun i to dèicj' i ti ti dismàjs," [182]
  'la tacàt a dìsghi'l duca a un di lòu,
  "e che ogni tant ti fas di lòu tanàjs,

  dìsni se cualchi latìn lè tal dolòu
  di stu post, e che l'òngula ti bastàs
  in etèrno a fa chistu lavò'u."

  "Latìns[183] i sin, che tu t'jòs sì guastàs,
  ducju dòj," a la rispundùt planzìnt;
  "ma cuj sòtu che sta domànda ti ni fas?"

  E'l duca: "Jò'i soj un che jù'l sta vignìnt
  cun chistu vif chì, da scoj a scoj,
  e di mostràighi l'infièr a luj'intìnt."

  Alòr si son a colp separàs, chej doj,
  e tremànt ognùn si'a vièrs me voltàt,
  e àltris pur: i doj no èrin besòj.

  Il me bon mestri si'è vièrs me premuràt,
  dizìnt: "Dìsghi pur a lòu sè chi ti vous."
  Vìnlu luj volùt, cussì i'ai'lòr tacàt:

  "Se'l vustri pensà--di chist i soj curious--
  nol resta tal prin mont da l'umana mìns,
  ma al vif su encja dopo da la so crous,

  dizèimi cuj chi sèis e di che zèns:
  la vustra spòrcj'e fastidiòsa pena
  di fami jòdi ca no vi crèj spavìns."

  "Jò i'eri d'Àrès, e Arbul  da Siena,"
  la dit un, "a mi ha fat meti tal fòuc;
  ma chel pal cual soj muàrt chì no mi mena.

  A'è vera però chi ghi'ai dita par zòuc:
  ‘Jò'i soj bon di sta'n aria com'na pluma;
  e chel--curiòus dal nòuf amòndi puc--

  'la volùt chi ghi mostràs l'art, e doma
  pars'chè jò no l'ai fat Dèdal, a mi'a fat
  brusà da un ca lu tegnèva par fì; ma

  tal'ùltima bolgia da li dèis soj stat,
  pal'alchimìa che tal mont i'ai usàt,
  da Minos, ca nol pol sbalià, butàt.[184] "

  E jò al poèt i'ai dit: "Tal vanitàt
  si cjàtia t'àltra zent che la sanesa?
  nèncja ta che fransèsa[185], in veritàt!"

  Alòr l'àltri levròus l'alsàt la musa
  e mi'a rispundùt: "Al di fòu di Strìsa
  ca la savùt benòn a fa la so spesa,

  e Nicolò che la costos'usànsa
  dal garoful a la luj par prin scuprit
  tal ort'ndà che sùbit cjàpa la simìnsa;

  e pur di chel scjàp ca la pièrdut da stupit
  la vigna e'l gran bosc cun Cjasa d'Asiàn
  e'l so udìsi'la mostràt l'Imbarlumìt.

  Ma par ch'ti savèdis cuj ca ti'a dat na man
  cuntra'i Sanèis, gùsa vièrs me'l to vùli,
  sì che chel ca ti rispùnt no t'jòdis invàn:

  ch'jò'i soj'l spirt di Capòc t'jodaràs ben sì,
  ch'jò i'ai falsàt metàj cul'alchimìa:
  e ti'as da recuardàti, si t'jòs ben chì,

  com'ch'jò i'èri propit 'na buna sìmia.[186]




  Cjànt Trentèsin

  Taj timps che Gjunòn a era rabiàda
  par via di Semèl cuntr'il sanc Tebàn,
  roba altri voltis da ic mostràda,

  cussì tant mat lè doventàt Atamàn,[187]
  che jodìnt la femina cuj so doj fis
  zì avànt cargàda c'un di lòu par man,

  'la sigàt: "I vuèj cjapà cu li rètis
  la leonèsa e'i so leonùs al pàs,"
  e fòu 'la dopo metùt li crudèl' sgrìnfis

  e Learco 'la cucàt, un daj doj frutàs,
  e'n alt alsàt, 'la dop'sbatùt cuntr'un mur,
  e ic e l'altri si son alòr 'negàs."

  E cuant ch'la furtuna si'a voltàt vièrs'l scur,
  l'altèsa daj Trojàns, che dut ausàva,
  sì ch'insièmit cul regn lè colàt il re pur,

  la puor'Ècuba, vilìda e sclàva,
  dopo ch'a jodùt Palisena[188] muàrta
  e dal so Polidoru ta la riva

  dal mar la puarèta si'è necuàrta,
  fòu di se, dal dut, a'a bajàt com'un cjàn;[189]
  tant si'era di dolòu la so mins stuàrta.

  Ne da Tebe ne da chistu post Trojàn
  nisùn a'a maj jodùt furiis sì crùdis
  ca becàvin no bestis ma se ch'èra umàn,

  com'che do òmbris, pàlidis e nùdis,
  che muardìnt 'corèvin ta la manièra
  dal pursìt che dal pursitàr ti mòlis.

  Una'a gancjàt Capòc, e ghi'èra
  cuj dincj' ta la cadòpa, si che, tirànt,
  ghi fèva gratà la pansa in cjèra.

  E l'Aretìn, che restàt l'era tremànt,
  mi'a dita: "Chel spirt la lè Gjàni Schichi,
  che, rabiòus, al sta i'àltris cussì cunsànt."

  "Oh!" ghi'ai dit, "se l'àltri no ti met u chì
  i dinch' intòr, no ti faràs fadìja
  a dizni cuj ch'lè prin cal sparìsi d'chì."

  E luj a mi: "Chist'è l'anima vècja
  di Mìra, l'infàm' dal pàri doventàda
  amìga, fòu dal amòu sensa màcja.

  A pecjà cul pàri cussì è vegnùda,
  falsificànt in se la forma d'àltra,[190]
  com ch'l'àltri 'la ausàt--ca s'jòt par strada--

  par guadagnàsi dal cjarùt la sjòra,[191]
  in se falsificà il Buoso Donàt,
  e fazìnt dal testamìnt 'na camòra."

  Dopo che'i doj rabiòus mi vèvin pasàt,
  che jò ju vèvi ben di vùli tegnùt,
  i'ài alòra i'àltri malnasùs vuardàt.

  Un i'ai jodùt cal someàva un liùt,
  com'che sal fos stat dal bas da la pansa
  troncàt dal rest che l'omp a la biforcùt.

  La brut'idropisìa, che puc benòn
  a sesta che pars che l'umòu'l convertìs,
  sì che'l musu a nol rispùnt al pansòn,

  a ghi fèva tègni ben vièrs i làvris
  coma cal fa il tìsic, che pa la sèit
  un vièrs la barba e l'`altri'n su l'invertìs.

  "O vuàltris che di pèna i sèis al vuèit
  ta stu mont di dolòu, e'l parsè no'l saj,"
  a ni'a dit a nu, "vuardàit e tindèit

  al mestri Adam e a dùcju i so maj;
  tant in daj vut da vif di chel ch'i'ai volùt,
  e 'dès dom'bramà pa'un puc di àga i'ai.

  Pa li vèrdis culìnis ogn'rivulùt
  dal Cesentìn cal va jù in tal Arno
  e frèsc e mol al fa'l so canalùt,

  a mi'è sempri vif taj vuj, in etèrno,
  e l'imàgin so sèmpri pì mi sùja
  chel mal ch'mi scarnìs, magàri cussì no.

  A mi tormènta la dura gjustìsia,
  ca cjòj ocasiòn d'ndulà chi'ai pecjàt[192]
  e mi fa suspirà di malinconìa.

  La è Romèna, la'ndulà chi'ai falsàt
  la lega cul sen di San Zuàn Batìsta[193];
  e par chel lasù il cuàrp mi'an brusàt.

  ma se jo'i jodès chì l'anima trista
  di Guido, di Sandro o di so fràdi,
  par Font Branda i no darès la vista.[194]

  Un a lè za dèntri, sa si pol cròdi
  a che òmbris ca van atòr rabiòsis;
  ma no zòva, che chì, leàt, mi'è puc d'jòdi.

  Si vès li me gjàmbis asàj àgilis
  par mòvimi in sent'àjs un tant cussì,
  jò'i li varès za tal tròj metùdis,

  in sèrcja di luj tra sta scrofòna di zent chi,
  cun dut il so zìru di ùndis mijs
  e miès, o mancu, di travièrs 'pol vèighi.

  La colpa a'è so si soj cun tal famèjs:
  a mi'an lòu costrèt a bati i florìns
  ca avèvin tre caràs di porcarìjs."

  E jò a luj: "Chej doj puòrs diàuj a nu visìns,
  ca trèmin coma mans bagnàdis d'invièr,
  cuj sòni ch'a destra a stan daj to cunfìns?

  "Chì i ju'ai cjatàs e chì a son, com'ch'lè ver,"
  'la dit,"cuant che plovùt soj ta sta cava chì,
  e no cròt che maj pì lasaràn st'infièr.

  Chist'è la falsa ca'a acusàt Bepi;[195]
  l'altri lè il fals Sinon grec da Troja:[196]
  pa la màla fièvra a spùsin cussì."

  E l'un di lòu 'la dita "Porco boja,"
  par èsi stat nominàt ta mòut sì dur,
  e dal pansòn ghi'a batùt la dura cròdja.

  Chè'a ti'a fat un sùn coma un tambùr;
  e Mastr'Adàmo ghi''a batut il musu
  cul so bras, ca l'èra altritànt sigùr,

  dizìnghi: "Èncja sa mi'è stat cjòlt l'ùsu
  da li me puòri gjambis, chi no pol mòvi,
  mi resta'l bras par dati casòs in su."

  Alòr luj 'la dit: "Cuant ca ti'an fat zì
  vièrs il fòuc, cussì svèlt no ti lu vèvis:
  ma prima, par fa'i bes fals, alòra sì."

  E l'idròpic: "Di chist'l ver ti dìzis:
  ma nencja tu'l ver no ti'as testimoniàt
  a Troja, la che dìzi'l just ti dovèvis."

  "Se jò'i'ai dit'l fals, e tu i bes ti'as falsàt,"
  'la dita Sinòn, "e'i soj chì par un fal,
  e tu par pì di nisùn altri diaulàt!"

  "Recuàrditi, fals zuradòu, dal cjavàl,"
  'la rispundùt chel da la pansa sglònfa;
  "ben ti sta s'ognùn lu sa par mont e val!"

  "A ti tant pèzu se la sèit sclapà ti fa
  la lenga," 'la dit'l grec, e l'àga marsa
  che tal pansòn davànt daj vuj ti stònfa."

  Alòr'l banchèj: "Ca si sbrèghi che stràsa
  di bòcja to pal to mal, com'ca dov'rès;
  che se jò'i'ai sèit e l'umòu mi ingròsa,

  tu ti'as bòcja sècja e pì dolòus daj mès;
  e par zì a lecà'l spièli di Narcìs
  amòndi puc tontonà ti bastarès."[197]

  Jò i èri li chi ju scoltàvi dut fìs,
  cuant che'l mestri mi'a dit: "Dès jòt chi, fantàt!
  a mi bastarès puc par molàtilis!"

  Cuant chi l'ai sintùt a parlàmi secjàt,
  vièrs luj mi soj voltàt dut vergognòus,
  che stu moment in mins vif mi'è restàt.

  Com'chel ca s'insumièja da la so cròus,
  tal so sùn al volarès insumiàsi
  che chel ch'lè no lè e di chel lè bramòus;

  no podìnt parlà, soj restàt jò cussì,
  che volìnt scusàmi, i mi scusàvi
  lo stès sensa che jò mi necuarzèsi.

  "Che difièt pì grant mancu vergògn' ti làvi
  di chel chi ti'as vut tu, i saj," luj 'la dit;
  ma adès basta fa làgrimis plòvi:

  ma pensa chi soj sempri cun te, e subit,
  sa capitàs ch'la furtuna ti metès.
  in banda di cjacaròns, cul stes èsit;

  che sìnti stu chi vòja basa 'sarès.[198]




  Cjànt Trentunèsin

  La stèsa lènga prima a mi'a muardùt,
  che rusì'a fat la me mùsa blàncja
  e dopo midizìna mi'a'ntòr metùt:

  cussì i'ai sintùt ca fèva la làncja
  d'Achìl, che par so pàri è stada razòn
  prin di bruta dop'di buna mancja.[199]

  La schena ghi vin voltàt al brut valòn,
  sù pa la riva ca lu sièra 'torotòr,
  traversànt sidìns sidìns stu post puc bon.

  Ne dì a èra ne nòt u chi atòr,
  sì che'l me sguàrt'l jodèva puc davànt;
  ma 'mòndi fuàrt i'ai sintùt sunà un cuàr,

  fuàrt, sigùr, èncja pì dal tòn pi grant,
  che vièrs di luj vint tiràt la me atensiòn,
  'la guidàt i me vuj ta'un post pì avànt.

  Dopo la gran sconfìta di che asiòn
  ch'al Gran Carli ghi'a costàt la santa gèsta,
  sunàt no 'la l'Orlànt cun pì terìbil passiòn.

  In davànt i'èri zut un puc e basta
  che d'jòdi mi'a parùt tanti tòr'àltis;
  alòr jò: "Mestri, dis, se cjèr'èse chista?"

  E luj a mi: "I crot che tu ti vuàrdis
  ta li tènebris màsa a la lùngja,
  stimànt cussì d'jòdi se chi no t'jòdis.

  T'jodaràs ben, se tu là ti ghi vas dòngja
  cuànt che il sens a s'ingàna da lontàn;
  ma fa pì svèlt, che dut fra puc si ràngja."

  Alòra cun bièl fa mi'a cjapàt par man,
  e la dit: "Prin chi rivàni pì'n davànt,
  par che'l fat no ti pàri màsa stran,

  pensa che là nisùn lè tor ma gigànt;
  ducju 'son tal pòs, da la riva atòr,
  gjàmbis e bugnìgul in jù, dut cuànt."

  Com'cuànt che'l calìgu si sclarìs d'intòr,
  il vuli puc a puc ghi da figùra
  a se cal plata'l vapòu atorotòr.

  Cussì sbuzànt che aria dènsa e scura,
  pì e pì rivànt vièrs da la spònda,
  mi'a lasàt l'eròu e cresùt la pòura;

  ma com'che su la muràlia tònda
  Monteregiòn di tòris si corona,
  cussì'l rivòn che l'abìs al circònda,

  l'era toregjàt da mièza la persona
  da chej gigàns orìbij, che dal'alt
  Gjov'ncjamò'l minàcja cuànt ca tòna.

  E ta la musa d'un za 'fèvin i me vuj un salt,
  e'n ta spàlis e pet e pansa'n gran part,
  e'n taj doj bras ca pindulàvin dal alt.

  La natura, sigùr, cuànt c'a lasàt l'àrt
  di fa nemàj cussì, a'a fat ben, si sa,
  a cjòighi taj esecutòus a Mart.

  E se ic 'lefàns e balènis di fa
  no si pentìs, chel cal vuàrda di sutìl,
  ca'è just cussì 'l va sùbit a cjatà;

  l'òmp, dopodùt, 'lè di pensà tant àbil,
  e di fa dal mal a lè purtròp partàt,
  che lagnàsi nol pol d'èsi èsil.

  Il so musu lunc e gros a l'era fàt,
  coma la pigna di San Pièri a Roma,
  e'l rest al someàva proporsionàt;

  si che la riva ch'era perizòma[200]
  dal miès in jù, an mostrava cussì tant
  in su, che zìghi taj cjavièj insìma

  fin par tre di Frìsia sarès stat un vant;
  jò pur ghi'n jodèvi un trenta cuàrtis
  dal post in jù di là ca si tàca'l mant.

  "Raphèl may amech zabi almis,"
  la bòcja crudèl a sigà 'a tacàt
  cussì, e no cun orasiòns pì dòlsis.

  E'l me duca a luj: "Òu, puòr disgrasiàt,
  tenti pur il cuàr e cun chel sfòghiti
  cuant chi ti vèns da cuàlchi pasiòn 'nsuriàt!

  Il coràn ti l'as lì tal cuèl--pàlpiti--
  cal ten leàt, anima cunfùsa,
  chel cuàr che tal to gran pet ti pos sìnti."

  E dopo a mi: "Luj stes a s'acùsa;
  chist'lè Nembròt, e pal so mal pensà
  nencj'una di che lènghis tal mont s'ùsa.


  Lasànlu sta e invàn no stin parlà,
  ch'ògni tabajà par luj a lè dibànt,
  com'l so paj àltris, che nisùn capì'l sa."

  Alòr i vin continuàt a zi'n davànt,
  e di lì a un puc, a sinistra sempri,
  l'àltri'vin cjatàt, pì salvàdi e grant.

  A tegn'lu leàt, cuj cal fos stat'l mestri,
  no pos dìzi, ma ghi tegnèva pleàt
  e leàt di front un bras e davòu'l dèstri

  da na cjadèna ch'lu tegnèva torzeàt
  dal cuèl in jù, di mòut che tal discujèrt
  a lu vèva almàncu sinc vòltis ziràt.

  "Stu supèrbo 'la volùt meti al vièrt
  la so potènsa cuntra Gjòve il grant,"
  'la dit'l me duc, "e par chel'la stu grant mèrt..

  Fiàl 'lè'l so non, e a la fat cussì tant
  cuant che i gigàns ai Dìus ghi'an fat timòu:
  i bras ch'la menàt ju varà sempri dibànt."

  E jò a luj: "Podìnt, mi col'rès il còu
  di dàighi dal smisuràt Briàreus
  ai me vuj ocasion d'jòdilu lòu."

  Alòr 'la dita: "Ti jodaràs Ànteus
  visìn chi, cal parla e a lè molàt,
  ca ni metarà tal font di chistu bus.

  Chel chi ti vòus jòdi, pì'n là 'lè postàt,
  a lè leàt e fat com'chistu, tal cual,
  dom'che di musa'l mostra pì crudeltàt."

  No è maj stat teremòt tant infernal
  che una tòr al scjasàs cussì a fuàrt,
  com'che pront a lè stat a scjasàsi Fiàl.

  Alòr i'ai jò temùt pì che maj la muàrt,
  e n'ocorèva altri che la pòura,
  se cjadènis nol ves vut ta ogni part.

  Pì avànt'ncjamò i sin zus alòra,
  fin a Ànteus, che ben cuarànta piè,
  sensa'l cjàf, fòu l'era d'la gran fesùra.

  "Oh tu che ta la furtunàda val ca'è
  che ca ghi'a dat sì tanta Gloria a Sipiòn
  cuant che batùt 'la il grant Anibale,

  ti'as par preda partàt leòn dopo leòn,
  e che si fos stat ta l'àlta guera
  daj to fràdis, si'a 'ncjamò l'impresiòn

  che vinsùt 'varèsin i fiis d'la cjèra;
  la jù mèt'ni ca no ti vegni schif,
  indulà che'l gran frèit Còcit al sjèra.

  No fàni zi ne a Tìsio ne a Tif:
  chist al pol da chel che chì a si bràma;
  ma adès àlsiti, nòsta fa il restìf.

  Tal mont ti pos 'ncjamò rindi fama,
  che luj 'lè vif e a lunc al vivarà
  s'a sè prin dal timp Gràsia no lu clàma."

  Dit cussì 'la'l mestri; e chel, cun premùra,
  slungjànt li mans, sù'l duca'la cjapàt
  'ndà ch'Èrcul strinzùt na volta stat l'èra.

  Virgilio, cuant cal steva par èsi alsàt,
  mi'a dita: "Ven chì svèlt chi ti cjàpi su,"
  e me e luj in fàs ni'a fat, dit e fat.

  Com'ca par cuant ch'la Gar'senda[201] s'jòt'n sù
  dal di sot l'inclinàt, cuant che na nùla
  ghi pàsa 'nsìma, ch'intòr ti còli jù;

  cussì mi era someàt Ànteus là,
  cuant chi l'ai jodùt sbasàsi; e alòra
  i vèvi doma che di svignàmila.

  Ma atènt, lizèj, tal font cal divòra
  Lusìfar e Gjùda, a ni'a metùt jù;
  e, sì'nclinàt, no lè stat lì na vora,

  ma com'àrbul in nàf'lè levàt sù.




  Cjànt Trentaduèsin

  S'jò'i vès li rìmis dùris e ròtis
  com'ca sarès just par chistu busaròt
  'nda ca pùntin li altri ròcis, dutis,

  il mièj dal me pensèj i spremarès, jot,
  tant pì benòn; ma sicòma chi no li'ai,
  i dis su, ma cul timòu cal ven di nòt;[202]

  chè com'roba da puc nisùn'l trat'rès maj
  che di descrìvi il font dal'univèrs,
  nencj'cun lenga ca clama pàri e màri:

  ma ca jòdin che fèminis[203] il me vers
  ch'an tant judàt Anfiòn a sierà Tebe,
  chè dal fat il dìzi nol sèdi divièrs.

  Oh pì d'ogn'àltra mal creàda plebe
  chi ti sos tal post che'l parlà 'lè dur;
  mièj cjàvris èsi chì o bèstis dal bè!

  Cuant che rivàs i sin in font dal pos scur,
  sot i piè dal gigànt, m'asài pì bas,
  e'i paràvi via a vuardà'l gran mur,

  i'ai sintùt dìzimi: "Vuàrda i to pàs;
  sta 'tènt di no zì a pestà cuj to piè
  i cjàfs di chiscju puors fràdis disgrasiàs."

  Alòr, voltàt, jodùt i'ai davànt di me,
  e sot i piè, un lac cussì tant gelàt
  che vèri'l parèva, no aga, vè!

  Sens'altri a no si'a 'nta stu mòut velàt
  d'invièr il cors dal Danubio'n Austria,
  ne là sot dal frèit cjèl Rus il Tanàt,

  com'ch'era chì, che se il Tambernìchia
  ghi fos colàt sù, o pur Pierapàna,[204]
  nencj'tal òrli al varès cricàt via.

  E com'ch'a grasulà si met la rana
  cul musùt fòu da l'aga, cuant ch'al suspirà
  daj cjàmps si met di nòuf la contadina;

  lìvidis, fin la che rosòu si mostra,
  a'èrin scju spirs ca patìvin tal glas,
  i dinch'batìnt com'da la cicogna'l tra-tra.

  La musa'n jù'l tegnèv'ognùn daj danàs:
  da la bocja'l frèit e daj vùj il còu pesànt,
  s'jodèv'tra lòu'l sufrì di scju disgrasiàs.

  Dopo che atòr i'ai ben vuardàt dut cuant,
  i'ai vuardàt in ju, lì ch'èrin doj sì stres
  che i so cjavièj si zèvin miscjànt.

  "Contàimi, vuàltris chi stèis strinzìnt i pès,"
  i'ai dit, "cuj chi sèis." Lòu 'an ziràt i cuej;
  e dopo vèj i musus vièrs me erès,

  i so vuj, che prin'èrin dentri mulisèj,
  a'an gotàt taj làvris, e'l frèit 'la 'ndurìt
  li làgrimis, ch'i vuj'an sieràt com'cancèj:

  stàngja di fièr no'a maj len a len unit
  cussì fuàrt; si chè lòu coma doj cjavròns
  si'an ben strucàt, da rabia ognùn 'guerìt.

  E un che pierdùt'l vèva i orelòns
  pal gran frèit cu la musa voltàda'n jù
  a la dit: "Parsè ti fìs'tu taj lastròns

  chi sin[205]? Se savèj ti vus cuj ca son chiscju,
  la val 'ndà che'l Bizensio s'inclìna,
  di Berto'l pàri a'era, e daj fiòj ca son ch'jù.[206]

  Son fijs d'un cuàrp; e di dut'la Caìjna
  ti pos zi'n sèrcja sensa cjatà ombra
  che pì mèrti di finì'n gelatìna;

  no chel ca la vut il pet rot, e l'ombra
  pur, da'un colp par man d'Artùro, chel re grant;
  no Fogàsa; e no chist'ca m'ingòmbra

  tant cul cjaf ch'jò no pol jòdi pi'n davànt
  e ca l'èra clamàt Sàsol Mascheròn;
  se tosc ti sos ti sas di cuj chi staj parlànt.[207]

  Di fami parlà par no dati pì ocasiòn,
  ti'as di savèj ch'i'èri Cjamesòn daj Màs;
  e Carlìn i spèti cal discòlpi'l me nòn."

  Dop'dichè mil mùsus jodùt i'ai sblancjàs
  dal gran frèit; ch'al pensà mi fa'ncja'dès ribrès,
  e mi lu farà sempri ta poscj' gelàs.

  E mentri chi continuàvin vièrs il miès,
  'ndulà ch'ogni gravèsa si radùna,
  e che, si stes, pal frèit sempri i tremarès,

  sia par volèj o càsu o furtùna
  no'l savarès, ma fra'i cjafs cjaminànt
  di sti mùsis cul piè'n daj batùd'una.

  E ic planzìnt: "Parsè mi statu scalsànt?
  se tu no t'vèns a crèsi la vendeta
  dal Montvièrt, parsè mi statu molestànt?"

  E jò: "Mestri me, mi pòstu chì spetà
  ch'jò'i vorès cjòimi un dùbit su stu chi;
  ti mi faràs dop'zì pì a la svelta."

  Il duca'si'è fermàt, e jò a dìsghi
  sòj zut a chel ch'encjamò'l bestemàva:
  "Cuj sòtu ch'àltris ti vas a cridàighi?"

  "E tu cuj sòtu che'l to piè'l scalsàva
  tal Antenòr," 'la dit, "il musu d'àltri
  che, se vif ti fos, tant mancu a bastàva?"

  "Cjàr'l pol ès'ti che vif i soj chi dentri,"
  rispundùt ghi'ai, "si ti ti spètis fàma,
  ch'jò, fra'i altris, il to nòn pur i èntri."

  E luj a mi: "Dal contràri i'ai bràma;
  va via, e no dami pi fastìdi,
  che puc'gola mi fa se ch'ti fas la'nsìma!"

  Alòr pa la cadòpa l'ai strèt amòndi
  e dit ghi'ai: "Dis sùbit il to nòn
  o nencj'un cjavièl to pod'ràs pi gòdi."

  E luj: "Gjàvimi pur i cjavièj, cjastròn;
  tant no ti dis cuj ch'soj, ne mostràt'lu i vuèj;
  pèstimi pur mil vòltis, encj'un million!"

  Jò ghi vèvi za'n man sgrinfàt i cjavièj
  e cun gust ghi'u tiràvi da la sùcja,
  e luj, vuj'n jù'l bajàva com'un levrièj,

  cuant che n'àltri'la sigàt: "Se ca'è, Bòcja?
  no ti bàstia'l scrocà da li gràmulis?
  ocòria'l bajà? Se dal diàu ti tòcija?"

  "Ormàj," i'ai dit, "n'ocòr che tu ti pàrlis,
  trist d'un traditòu, che dal to disonòu
  i farài ben còri àltri cjàcaris."

  "Via!"'la dit, "e dis pur sa ti va a còu;
  ma no tàzi, si ti tòrnis fra'i toscs,
  di che lengàta chi, cuant chi ti vas fòu.

  Luj chì a lè cal plans i bes daj Francèscs:
  ‘i'ai jodut,' ti dizaràs, ‘chel da Duera
  la 'ndulà che i pecjadòus a stan frèscs.'

  Se domandàt ti fos cuj àltri ch'era,
  da na banda ti'as chel di Becaria,
  a cuj Firènse ghi'a seàt la gorzièra.

  Giàni daj Soldanièrs mi par ch'lè
  insièmit cun Ganolòn e Tebaldèl,
  che di nòt di Faènsa 'la vièrt la via."

  I vèvin belzà 'bandonàt chel strambèl
  cuant ch'jò ta'un bus i'ai jodùt doj inglasàs
  si che'l cjaf d'un ghi'èra al'àltri cjapièl;[208]

  e com'che i panès par fàn vègnin mangjàs,
  cussì cuj dincj' chel sù chel jù 'la tacàt
  'ndulà che sarvièl e cadòpa son zontàs:

  'ntà stu mòut Tideo'l vèva roseàt
  li tèmplis di Menalip par disdèn,
  com'che chist'l fèva cul cjaf dal danàt.

  "O tu chi ti mòstris c'un sì bestial sen
  il to òdiu vièrs chel chi ti stas mangjànt,
  dìsimi il parsè," i'ai dit, "di tal disèn,

  che se cun razòn di luj ti stas planzìnt,
  ben savìnt cuj chi sèis e il so pecjàt,
  tal mont lasù i pòsi zì di te contànt,

  se la me lenga no si ves intànt secjàt.




  Cjànt Trentatreèsin[209]

  Alsàt'l vèva la bòcja dal crudèl past
  chel pecjadòu, netànt via i cjavièj
  dal cjàf cal vèva par davòu rindùt guàst.

  Alòr: "Ti vus ca mi tòrni dut intèj
  chel dolòu disperàt che com'na smuàrsa
  il còu mi strìns, prin di contà, dom'tal pensèj.

  Ma se'l me dìzi 'la di èsi simìnsa
  ca rindi'l al traditòu da me roseàt,[210]
  t'jod'ràs com'che'l contà'l lagrimà nol scànsa.

  Cuj chi ti sos no saj, ne com'capitàt
  ca ju ti sos; ma mi par che fiorentìn
  ti'as d'èsi dal coma chi ti mi'as parlàt.

  Ti'as di savèj chi'èri il Conte Ugolìn,
  e stu chi 'lè l'arcivèscul Rugèri:
  adès ti dis parsè chi ghi soj visìn.

  Par efièt--dop'che fidàt di luj mi èri--
  daj so brus pensèjs i soj stat cjapàt
  e'n sèguit soj muàrt; chist no lè mistèri[211];

  però a savèj no't pos èsi rivàt--
  i dìs, com'ch'la me muàrt è stada cruda--
  a sinti, ma èco l'ofèsa ca mi'a fat.

  Un bus pisulùt dentri da la muda,[212]
  che par me a vòu dizi doma che fan,
  ca dov'rès tegni àltra zent sieràda,

  a mi veva mostràt, encja se invàn,
  belzà pì lùnis cuant chi'ai vut chel sùn brut
  che dal vignì a mi'a sbregàt il velàn.[213]

  Chistu a mi'era siòr e mestri parùt,
  che lupo e lupùs al cjasàva tal mont
  che fra Luca e Pisa lè metùt.

  Cun càgnis màgris, bramòsis fin in font,
  i Gualàndos cuj Sismòns e cuj Lanfràncs,
  al vèva metùt la'n davànt e in front.

  Dop'amòndi puc a mi parèvin stracs
  il pàri e fiòj[214], e cuj so dincj' gusàs
  mi parèva d'jòdiu'muàrdighi i flancs.

  Sveàt bunòra, cuj me vuj stralunàs,
  i'ai sintùt tal sun daj me fiòj il plànzi
  chì cun me, ca volèvin che pan ghi pasàs.

  Crudèl ti sos se'l còu no ti sins strìnzi,
  pensànt a se che'l me còu al sintèva;
  si no ti plans, se maj ti faràja plànzi?

  Èrin sveàs; l'ora si visinàva
  al mangjà che di solit ni partàvin,
  ma pal so sun ognùn'l dubitàva;

  e i'ai sintùt che di sot a'nclaudàvin
  la puàrta da l'orìbil tor, e vuardàt
  taj vuj i'ai un par un i me fiòj, sidìn.

  No'ai planzùt, ma dentri mi soj'mpieràt:
  lòu sì a planzèvin; e'l me Anselmùt
  'la dit: "Parsè, pàri, mi tèntu sì fisàt?"

  Ne par chist i'ai lagrimàt ne rispundùt
  durànt chel dì ne durànt la nòt dopo
  fin che'l mont il sorèli 'la di nòuf jodùt.

  Apèna ch'un raj di lùs 'l'entràt lì, po,
  ta stu post di dolòu, e jo'i'ai jodùt
  ta la musa daj fiòj la me, com'la so,

  li me mans pal dolòu i mi soj muardùt;
  e lòu pensànt chi fès chistu pa la fan
  di mangjà, a son levàs sù, ogni frut,

  e'an dit: ‘Pàri, par nu mancu mal e dan
  sarès si ti mangjàs di nu; tu t'ni'as vistìt
  cun sta puòra cjar, e nu ti la tornàn.'

  Calmàt mi soj par tègnighi su'l spirit;
  chel dì e l'altri 'sin  restàs ducjus mus;
  magàri ch'ognùn di nu al fos sparìt!

  Cuant che nuàltris i'èrin al cuart dì vegnùs,
  Gaddo ai me piè jù a si'a butàt
  e 'la dit: "Parsè no jùditu i to frus?"

  E lì 'lè muàrt e--orìbil realtàt!--
  i altris tre son pur colàs, un par un,
  tra'l cuìnt dì e'l sest; chè jò i mi soj dat,

  za svuàrp, a colàighi insìma d'ognùn,
  e par doj dìs i'ai clamàs dop'ch'èrin muàrs:
  pì tars, pì che'l dolòu, podùt'la'l dizùn."

  Chistu finit di dìzi, cuj vuj stuàrs,
  i dincj'sos di nòuf il cranio 'roseàvin
  tal dur dal vuès, coma chej di un cjàn, fuàrs.

  Ahi, Pisa, grant insult d'ogni sitadìn
  dal bièl paìs 'ndà che il sì al sùna,
  s'chè i to visìns 'ncjamò no ti punìsin,

  ca si mòvin Cjavràja e Gorgòna
  e ca sièrin pur dal Arno la bocja
  e ca nèghin ogn'ànima Pisàna!

  Chè se'l Cont'Ugolìn fama'l vev'èncja
  di èsi stat traditòu daj to cjascjèj,
  'corèvia mèti'n tal' cròus ogni bòcja?

  A èrin dùcjus inocèns scju pivèj,
  O nova Tebe, Uguicjòn e'l Brigàt
  e'i altri doj--ma belzà i savìn di chej.

  Pì avànt sin zùs, 'ndulà che st'inglasàt
  di post rùvit un'altri pòpul al fàsa,
  no in jù voltàt, ma dut cuant riversàt.

  Il plànzi stes lì plànzi no ju làsa,
  e'l dolòu che paj vuj nol pol vignì fòu,
  dentri'l torna 'ndà che tant pì s'ingròsa;

  e'un grop a fan sti làgrimis di dolòu,
  e, doventànt coma un vel di cristàl,
  sot li sèis s'ingrùmin cun tant pì mal di còu.

  E èncja sa è pur ver che com'un càl
  pal frèit al vèva ogni me sintimìnt
  smetùt di fami sìnti, in ben o mal,

  lo stes mi parèv'di sìnti un puc di vìnt:
  par chel jò: "Mestri, e chist cuj lu mòvia?
  Vapòu ch'jù nol varès miga d'èsi presìnt?"

  E luj a mi: "Adès i zin la via
  'ndà che'l varà'l to vùli la risposta
  jodìnt la razòn di stu soflà d'aria."

  E un daj danàs da la frèida crosta
  a mi'a sigàt: "O ànimis crudelis,
  tant che dat a vi'è l'ultima posta,

  cjolèimi daj vuj sti làmis dùris
  ca sbròchin il dolòu che'l còu al sglònfa,
  prin che d'nòuf s'inglàsin li me làgrimis.

  Alòr jò a luj: "Chist i podarès fa,
  ma dìzmi di te, e s'jò no ti asìst,
  in fin dal glas i vaj, sensa tant da fa."

  "Jò'i soj'l fràri Alberìgo," 'la dit chist;
  "jò'i soj chel di chel òrt dal mal
  che chì dàtul par fic mi'è dat, com'ch'è just."

  "Oh! Sòtu belzà muàrt?" i'ai dit a stu tal.
  E luj a mi: Com'cal fa a sta'l cuàrp me
  la su tal mont, no pos savèj ta sta val.

  A'a il gran vantàgju sta Tolomè,
  ch'amòndi spès l'ànima chì a cola
  prin che'l via ghi vègni dat d'Atroposè.[215]

  E par che tu ti zèdis a cjòimila
  prest daj vuj la veràda di làgrimis,
  ti dis ch'apèna ca tradìs l'ànima u là,

  com'chi'ai fat jò, il cuàrp ghi'è cjòlt, com'chi dis,
  da un demòn, che dop'ghi la govèrna
  com'cal vòu pal rest da li so zornàdis.

  Intànt ic a languìs chì ta sta tàna;
  e forsi jòdin 'ncjamò'l so cuarp la su
  dal'òmbra che chì a sta gelidìna.

  Tu ti'as di savèj, si ti vèns 'dès ca jù:
  lui 'lè'l sior Branc d'Oria, e pì àjs 'son
  belzà pasàs che chì 'lè stat sieràt su."

  "Cròitu," ghi'ai dit, "chi sèdi un semplicjòn?
  Muàrt no lè miga'ncjamò d'Oria il Branc?
  Tal mangjà, bèvi e durmì al sta benòn."

  "Ta chel fosàt la sù," 'la dit, "dal Malbranc,
  la 'ndulà ca bol la tichignòsa pès,
  rivàt a no l'èra'ncjamò Michel Zanc,

  che chist la lasàt ta la so cjar e vuès
  che un diàu, e un daj so nevòus, il dan
  dal tradimìnt insièmit cun luj al fès.

  Ma'dès a'è mièj chi ti mi dèdis na man;
  vièrzimi i vuj." E jò no ghi ju'ai vierzùs;
  e gentìl soj stat a èsighi vilàn.[216]

  Ahi, Genovèis[217], chi sèis daj vustri ùsus
  sì divièrs, e plens di ogni magàgna,
  parsè no sèizu vuàltris tal mont spierdùs?

  Che cul pèzu spirit da la Romagna
  un tal in daj cjatàt che pal so mal fa
  il so spirt in tal Còcit za si bagna,

  e la su'l so cuàrp'l va'vant cul so da fa.




  Cjànt Trentacuatrèsin

  "Vexilla regis prodeunt inferni[218]
  vièrs di nuàltris; però davànt mira,"
  'la dit il mestri, "si t'lu pos disèrni."

  Com'cuant che un calìgu fis al tira,
  o che nòt tal nustri emisfèri a ven,
  da lontàn'l par un mulìn che'l vint'l zìra,

  na roba cussì mi'a parùt tal scur plen;
  riparàt mi soj dal vint, ca mi fev'tremà,
  davòu dal duc; d'altri ripàr no'era sen.

  Za i'èri--e cun timòu lu fai rimà--
  Là 'ndà che dut cujèrtis' èrin l'òmbris,
  che stecs someàvin cul glas insìma.

  In piè an dè e distiràdis àltris;
  chista'a il cjàf in su, e l'àltra i piè;
  n'altra, com'un'arc a plea'l cjàf e li gjàmbis.

  Cuant ca l'era zut asài in davànt, cun me,
  plazèj 'la vut il mestri di mostràmi
  chel che bièl d'jòdi l'era stat in se.

  Si'a spostàt un puc, volìnt chi stes fer lì,
  e la dit: "Èco Dìt[219], e èco il post
  'ndà ca convièn tanta fuàrsa ritègni.

  Com'che gelàt mi soj e doventàt pitòst
  fiàc, no domandà, letòu, chi no t'lu dis,
  e dìzi no podarès, nencj'a gran cost.

  Muàrt no soj, ma nèncja vif, si t'lu cròdis:
  pensa ben tu, si ti'as un puc di inzèn,
  com'chi'èri, di chist e chel sensa radìs.[220]

  L'imperatòu di dut chist doloròus règn,
  dal pet in su al vegnèva fòu dal glas;
  e jò pì com'un gigànt i mi ten

  che'i gigàns stes a son visìn daj so bras:
  imàgina com'gràncj' ca son in dut
  chej altri poscj' dal cuàrp che luj'l ten platàs.

  Se luj 'lè stat sì bièl com'ch'adès 'lè brut,
  e cuntra'l so fatòu 'la alsàt li sèis,
  luj stes 'la di'èsi la causa d'ogni lut.

  Oh cuànt ca mi son parùdis maravèis
  che tre mùsis chi ghi'ai in tal cjaf jodùt!
  che davànt'vèva dut ròsis li so plèis;

  davòu'n d'era altri dos, mi'era parùt,
  metud'ogn'una'n miès da la so spala,
  unìdis lì ch'un gjàl la cresta'l varès vut:

  la destra era lì, fra blàncja e zala;
  la sinistra era coma chej nèris
  ca vègnin da'ndulà che'l Nil si'avàla.[221]

  Sot d'ogn'una' èrin àlis grandis
  che ben ghi conferìvin a'un tal usièl:
  coma vèlis 'èrin, ma pì grandiòsis.

  No cun plumis ma com'ches di pipistrèl
  èrin fàtis, e ches al svualasàva
  sì che tre vìns a turbinàvin da chel.

  E par chel dut Cocit s'ingelàva.[222]
  Cun sèis vuj'l planzèva, e par tre barbis
  ghi gotàva'l planzi e'l sanc da la bava.[223]

  Cuj dintàs d'ognùna da li so bòcis
  un pecjadòu l'era cal roseàva
  sì che'n tre sufrìvin sti brutis pènis.

  Par chel davànt il muàrdi nùja'l parèva
  visìn dal sgrifà, ch'a voltis la schèna
  duta svistìda di pièl a restàva.

  "Ch'ànima là cu la pì granda pena,"
  'la dit il mestri, "a lè Gjuda Scariòt;
  dentri 'la'l cjàf e fòu li gjàmbis'l mena.

  Daj altri doj ca'an il cjaf par di sot,
  chel cal pìndula dal ghìgnu nèri 'lè Brut
  --jot com'fuàrt ca si stuàrs e al tas[224], jot!--;

  l'altri 'lè Cassius, cal par sì ben metùt.
  Ma si fa nòt, e a nuàltris adès
  ni tocja partì, che dut i vin jodùt.

  ‘Tòr dal cuèl 'la volùt che'i bras ghi metès;
  tal post just 'la spetàt a gjambis fèrmis
  fin che'l diàu asàj li àlis al vierzès;

  e, rimpinàt ta li velutàdis cuèstis,
  a zi'n jù 'la a colp tacàt, mans strètis
  ta'l pelàn fis e li gelàdis cròstis.

  Cuant che rivàs i sin la che li cuèsis
  a tàchin, lì che'i flancs s'ingròsin,
  il duca, cun baticòu e gran fadìjs,

  voltàt 'la'l cjaf lì che li gjàmbis 'èrin;
  si'a ingrimpàt pal pel com'un cal scala,[225]
  che'n infièr mi parèva chi tornàsin.

  "Tenti dur, però, che par chista scjàla,"
  'la dit il mestri, che strac'l someàva,
  "da dut stu mal a è mièj svignàsila."

  Zut fòu par na sfèsa che'l mur al veva,
  a la volùt che tal òrli mi sintàs;
  e subit dopo vièrs me si voltàva.

  Jò'i'ai crodùt d'jòdi, cuj vuj alsàs,
  Lusìfar coma chi lu vevi lasàt;
  ma'i piè--e gjambis--al vev'n su voltàs;

  Se jò insiminìt i soj lì restàt,
  la zent ignoranta che ben ghi pènsi
  al post ch'l'era chi vevi 'pèna pasàt.

  'La dit il mestri: "In piè tocj'alsàsi:
  la strada'è lùngja e'l cjaminà 'lè brut,
  e'l sorèli za cjàlt al tac'a fàsi."

  Sala da palàs no era--i'vev'jodùt--
  lì chi èrin, ma na gròta natural
  cun pavimìnt gropolòus e scur par dut.

  "Prima ch'jò'i bandòni stu abìs dal mal,
  mestri me," i'ai dit cuant chi'eri d'nòuf'ndresàt,
  "cjòimi dal'eròu chi soj in ta sta val:

  'ndà l'èse stu glàs? e stu chì voltàt
  cul cùl in su? e'n sì puc timp com'la fat
  a'èsi'l sorel' da sera'a prin dì'ziràt?"

  E luj a mi: "Pènsitu d'èsi restàt
  encjamò di la dal miès, 'ndà che'ngrampàt
  mi soj ta che brut'rùja ca ten'l mont sbusàt?

  Par là ti'èris cuant che i soj dismontàt;
  e'na volta voltàt, tu'l post ti'as pasàt
  'ndà ch'un pèjs al ven d'ogni banda tiràt.

  E ti sos'dès sot chel emisfèr rivàt
  ca lè al opòst dal post ca lè dut secjàt,[226]
  chel stes tal colm dal cual a lè stat copàt

  chel ch'la vut di nàsi e vivi sens'pecjàt:
  tu ti'as i piè ta stu post picinìn
  cal sarès da la Gjudèca[227] l'àltri lat.

  Là è sera cuant che chì 'lè matìn:
  e chistu, ca ni'a fat scjala cul so pel,
  'ncjastràt 'lè 'ncjamò lì com'ca l'era prin.[228]

  Da sta banda chì 'lè colàt jù dal cjel;
  e la cjèra, che prin fòu chì a era,
  par pòura di luj a'a fat dal mar un vel,

  e zud'è tal nustr'emisfèr; sta cjèra
  par scjampà da luj, chel vuèit chì a lasàt
  ca s'jòt di ca, e zud'è parzòra."

  A'lè la jù'un lòuc da Belzebù separàt
  tant, com'ca'è lungja sta caverna
  cal ten al jòdi, ma no al sinti, sieràt

  un rìvul che jù 'l va'n font di sta tana
  pal bus di una rocja che luj'la foràt
  a mo'di madràs, e puc s'inclìna.

  Jò'e il duca ta chel cjamìn platàt
  i sin entràs par tornà tal clàr dal mont;
  e sens'curàsi di vej ben riposàt,

  vin cjaminàt su, luj prin e jo secònt,
  fin cuant ch'jodùt i'ai tanti robis bièlis
  ca son la sù tal cjel, par un bus rotònt;

  e fòu sin tornàs a jòdi li stèlis.




[1] A la peràula "cussì"--chi usi a mondi spès-- i ghi lasi dos "s"
par evità ca vegni lezùda "cuzì." A è l'ùnica peràula ta la me
trudusiòn ca'a una consonant dopla.

[2] Pal vej na idea dal significàt simbolic di sti tre bestis (linsa,
leòn e lupa), i sugerìs di consultà cualchi edisiòn critica dal
Infièr, coma che minsonàda tal me Preàmbul, che da adès in davànt i
clamarài Vandelli.

[3] Crist? Un papa?  A somèa che nisùn a savèdi di sigùr a cuj ca la
intindùt  riferìsi Dante. Jodèit Vandelli: al jùda a capì la
complesitàt di che rìghis chì.

[4] Dante al domanda di èsi judàt da li mùsis, ma encja da so "inzèn"
o "alto ingegno"  par vej l'ispirasiòn justa par descrìvi dutis li
robis straordinàris cal jodarà tal infièr.

[5] Enèa. Jodèit Vandelli.

[6] San Pàuli.

[7] La Madòna. I nons di Crist e da la Madòna a no son maj minsonàs
tal Infièr par no profanàju. Vandelli.

[8] Lùsia=un mòut alegoric da dìzi la gràsia ca luminèa.  (Vandelli)

[9] Il Papa Celestìn V, che par vàris trùfis a lè stat costret a
abdicà. Altris a pènsin ca si trait di cualchidùn altri, adiritùra di
Pilàt stes. Vandelli.

[10] Carònt, chel che cu la so barcja al partàva i danàs ta l'altra
banda dal'Acherònt.

[11] Crist--maj minsonàt di non tal Infièr.

[12] Perdòn, perdòn--ma se vinu di fa? No'aju za dita che'l furlàn a
lè na lenga semplicjota? Cussì no stin èsi masa pignòj--lasàn pasà.

[13] Il nòn di poeta. Virgilio a lè ta sta alta compagnia di poès.

[14] Falsa modèstia an davèva amondi pucja il nustri poèta.

[15] Il cjascèl al sarès sìmbul da la sapiènsa umana. Pal valòu
symbolic dai sièt murs e dal rusèl, i racomàndi Vandelli.

[16] Aristotele.

[17] Didon, chè che, bandonàda da Enèa, a si'a copàt. Vandelli

[18] Parsè ca son "ànimis" privis di cuàrp.

[19] Ti sos nasùt prin che jò i morès.

[20] Ducju scju chì a èrin benestàns florentìns. Dante al domanda di
savèj indulà ca son, parsè cal varès gust di jòdiju. A intìvin a èsi
in vàrijs localitàs dal infièr. (Vandelli)

[21] Cuant che i cuarps si ricostituiràn cu l'ànima, si sintarà pì' il
ben, ma encja il mal.

[22] Sta espresiòn a'a valòu pì di ràbia che di altri.

[23] Scju pèis, in forma di pieròns, a rapresentin i bès, che i avàrs
e i prodigos a si tègnin intor e strès, o a spèrperin.

[24] Cuant ca èrin vifs a no fèvin un usu bon da la roba ca vèvin,
parse ca no savèvin il so vero valòu. Vandelli.

[25] I avàros.

[26] Se Dante al fos stat furlàn al varèsia usàt sta espresiòn chì? Ma
si--coma no!

[27] Un bel puc di ironìa chì, a clamà "ìn" (inno) il gorgoleà di chej
puòrs disgrasiàs ca son chì soteràs tal fangu!

[28] A no è da surprindisi se chistu Flegiàs a l'era rabiòus. A lè chì
tal infièr, dopodùt, par vèjghi dat fòuc a un templi dal diu Apòl par
via ca ghi veva seduzùt una fìa. Ma nùja da fa: purtròp ogni tant a si
lu pàja cjar il plasèj di sfogàsi!

[29] La màri di Dante.

[30] La puàrta pì esterna dal infièr.

[31] A si capìs! La puarta dal infièr a è sempri spalancada.

[32] Tal sens ca va a anuncjà la muàrt eterna. Vandelli.

[33] A par clàr che Virgilio a si'a un puc impalidìd.

[34] Beatrìs, i crot.

[35] Proserpina, la fèmina di Pluto, il re dal'infièr. Vandelli.

[36] Parsè ca'l sarès trasformàt in "smalt" o clap.

[37] Un post visìn di Gerusalèm, 'nda cal vegnarà fat il judìsi final.
Vandelli.

[38] A momèns cussì a ven da pensà che Dìu ogni tant a l'era in vena
schersòza, sa si pensa al mòut surèal cal punìs zent coma Epicuro. "Ah
si?" a somèa cal vedi pensàt. "No ghi crodèvis che l'ànima a varès
paràt via a vivi dopo la vustra muàrt? Alòra eco chì chi vi la met la
vustra ànima, ta sta tomba ca vi restarà vièrta fin chisà cuant! Cussì
in varèis pì che asàj timp di necuàrzisi che la vustra anima ca jù a
para via a vivi--èncja se cun amòndi puc gust--mentri che la sù il
vustri cuàrp a si marsìs a la svèlta."

[39] Stu chi al sarès Cavalcante Cavalcante, un guelf, ca la veva
pensàda coma Epicuro--che la vita a èra par godi, e finida chè l'èra
finìt èncja il godi, parsè che dopo a no sarès stat pì nùja. A vèvin
razòn lòu a pensà che'l gòdi al sarès finìt al moment da la muàrt--
però no coma ca crodèvin lòu!

[40] Se moment dramatic e comovènt stu chì, cuant che Cavalcanti al
pensa che l'esità di Dante al vòu dìzi che so fì a lè muàrt èncja luj!

[41] Proserpina, o la luna. Vandelli.

[42] Beatrice.

[43] A pensàighila ben a no'èse stran che ta l'infièr, 'ndà ca son
doma àinimis--entitàs sensa cuàrp e, natural,  sensa nàs--a vèdin da
èsi poscj ca spùsin. Par cuj l'èse stu spusà se i danàs a no'an nàs da
nàsàlu? Dante però a si rindèva cont di chist e a la dotàt li ànimis
cu li facoltàs fisichis ca vèvin prima di murì. Di lì, ànimis, no si
la scjàmpa!

[44] Il cjel al odièa ogni ingjustisia.

[45] Diu, il pròsin, e se stès, coma ca è clar da li righis ca
seguìsin.

[46] A planzin par dut chel bendidìu ca'an malusàt e pierdùt.

[47] Caorsa (=Cahors)  a l'èra un post in Fransa consideràt coma un
nit di usuràjos.Vandelli.

[48] Chel di parentèla e di amicìsia.

[49] Ta la so Etica Eristotil al trata di che tre disposisiòns ca
partin al mal: la incontinènsa, la malìsia e la violensa.

[50] L'usùria a spèra doma tal ben da li ròbis di stu mont, sensa
riguàrt pa li ròbis da l'àltri mont. (Vandelli a si prufundìs un bel
puc ta stu argumìnt.)

[51] Il Minotauro stes, cal fa da vuardiàn ta stu post chì.

[52] Il Minotauro a si'a da jòdi coma sìmbul da la violènsa bestial.
Vandelli.

[53] Tesèo.

[54] Ariàna, l fia di Minos, ca ghi'a insegnat a Tesèo coma copà IL
Minotauro e scjampà dal labirint. Vandelli.

[55] Pèjs, fra l'altri, di cjàr e vuès, no coma chel da li ànimis
danàdis.

[56] Crist, che al moment da la so muàrt a lè zut a liberà tanti
ànimis dal Limbo. Il teremòt ca la causàt sta frana, coma ca ni
recuàrdin I comentatòus, a lè stat causàt tal moment précis che Crist
a lè stat copàt.

[57] La fèmina di Èrcul, che fra l'altri a'a causàt la muàrt dal so
omp, sensa intìndi di fa cussì--naturàl--propit cuant ca volèva che
Èrcul al tornàs a volèighi bèn. A mi a mi par che sta storiùta a'a da
li dimensions ca van ben pì a la lungja di chel càsu chi.

[58] I Centàurs.

[59] Èco, coma chi vèvi pensàt pi'n sù,  a son dòma i vìfs ca pòsin
mòvi robis coma li pièris.

[60] Beatrìs.

[61] Alesandro il Grant e Dionìsio  a vèvin reputasiòn di èsi tant
crudèj, e cussì l'èra Asolìn. (Vandelli.)

[62] "Prin" tal sens che al cognòs li circostànsis di che zona lì tant
mièj di Virgilio, che chì a si consìdera secont.

[63] Famòus làris di chej tìmps là.

[64] Cecina, un flumùt cal sbòcja subit sot di Livòrno; Cornet, una
sitadùta visìn di Civitavecjia.

[65] Ches dal musu di femina e il cuàrp di usièl. I cjàti amòndi
interesànt come che il mont imaginari di Dante a ghi da il stes valou
esistensiàl--tal sens di esìsti e basta, no tal sens da la filosofìa
esistensiàl moderna--a zent normal coma me (bè, forsi un puc pì normal
di me; dizìn, a zent coma comercjàns florentins o pisàns, zòvins ca no
pòsin tègnisi da busàsi--e forsi encja strucàsi e palpàsi--coma Pauli
e Francesca, soldàs, vèscuj e pàpis) e a figuris mitològichis coma li
Àrpis o coma i Cèntàuros, e via dizìnt. Il reàl e l'ireàl a si
cunfundin e a dovèntin un--coma ca susèit tal mòut di jòdi li ròbis
daj frutùs, fin che, par disgràsia so, a vègnin grancj e a si
necuàrzin che tantis di che ròbis ca ghi crodèvin cussì tant a no son
pì vèris. Basta pensà a l'usielùt!

[66] Cal sarès il ters ziròn.

[67] A no somèja di jòdi Dante cal bùta il cjaf in davòu e al ridusèa
cuant cal scrif righis coma chista?

[68] Chel cal sìga a lè Pier da la Vigna,  ca l'era segretàri di
Federìgo II. (Vandelli) Ta scju àrbuj chì, a propòsit, a son
intrapolàs i spirs di chej ca si son suicidàs.

[69] A la pierdùt la so salùt e a la fat fadìja a durmì.

[70] L'invìdia.

[71] Cul suicidàsi a la cometùt cuntra di se stes, ca si consideràva
just, un at ca no l'era just.

[72] Dante, coma visitatòu  ta l'infièr, a la tanta simpatìa pal gran
sufrì dal puòr Pieri; ma coma scritòu a no somèa ca ghi displàzi tant
di falu sufrì cussì tant.

[73] San Zuàn a l'era'l sant di Firense coma il San Zuàn di San Zuàn
di Cjasàrsa. Taj timps pagans, il protetòu di Firense a l'era Marte.
Vandelli al sugerìs che ai timps di Dante la statua di Marte, ca era
stada butàda tal Arno, a era encjamò viìibil visìn dal Punt Vecju.

[74] Che fata par impicjà la zent, no che altra fata par cjoj sù
ledàn.

[75] A mi par a mi che èncja pa la mentalitàt medieval chel acopiamìnt
di Jùst Divìn e da la so art pauròsa a la di èsi stat un paradòs
difìsil da acetà o risòlvi!

[76] Mèntri cal traversàva il desert da la Libia cun un esèrcit di
soldàs. Vandelli.

[77] Soldàs.

[78] Vulcàn stes.

[79] Il post là che Gjòve e i Gigàns a si li son sunàdis.

[80] Un lagùt di àga mineral ta li bàndis di Viterbo.

[81] Fra i grancj fluns dal infièr.

[82] L'abìs infernàl.

[83] A ju sàlva parsè che stu "fùn" o vapòu a la asài umiditàt par
distudà il fòuc cal ven jù dal alt.

[84] Stu chì al sarès Brunet Latìn, umanista, cal veva judàt Dante tal
so studià.

[85] Cioè, tant i Blancs che i Nèris a ti zaràn cuntra.

[86] Sens: Sa dipendarès da me, i sarèsis encjamò fra i vifs.

[87] Beatrice.

[88] Una da li so òperis pì grandis.

[89] Da chistu a si jòt che la mania di fa li corsis a va in davòu un
bel puc!

[90] Il "puòr paìs" al sarès Firense; "puòr" parsè che consideràt
coròt dai sodomìs ca ghi van incùntri a Dante.

[91] La so costànt lamentèla.

[92] Cussì a podèvin parà via a corusà mentri ca tabajàvin cun Dante.

[93] A cròdighi se cal dìs, a la dovùt vèj un tramàj di fèmina par
fàlu doventà omosesuàl.

[94] In altri peràulis, Dante al scomèt la fama daj so vèrs a la
veretàt di se cal sta par dìzi.

[95] Mangjòns & bevòns--èco l'idea che Dante al vèva daj todèscs tal
so timp. Ca sèdin stas pì bevòns daj fransèis? Daj taliàns? Ma!

[96] Par cussi dìzi. In realtàt la flamùta a èra 'na plòja di fòuc.

[97] Che ànimis ca partin bòrsis o blu o zalis o blancis a èrin dutis
di usuràjos cuant ca èrin encjamò vifs.

[98] No vi daj tuàrt: li nustri bisàtis a no'an sgrìnfis; ma cuj saja
maj se ca'an li bisàtis di la jù?

[99] I diàus, chej osteàs, ca si la gòdin a fa il so mistèj.

[100] Una fila a ni vegneva cuntra; un'altra a zeva, cun nu, in
diresions opòsta.

[101] Di Sant'Ànzul. I romans a vèvin da sta atèns tal cjaminà par via
di ducjus scju pelegrìns, ca zèvin o ca vegnèvin da San Pieri.

[102] I bolognèis a vèvin fàma di èsi rufiàns ta chej timps là.

[103] In àltri peràulis, al dìs che sa son tiràs, o tìrchios, a'è pal
fat stes ca son bolognèis; coma par dìzi che se par furtùna a fòsin
stas, dizìn, furlàns, al sarès stat dut un altri par di mànis.

[104] In tal sens di tirà li fèminis a simìnt.

[105] A si sberlàva besòla.

[106] A somèa clar che Dante a nol vèva sèmpri una buna impression daj
prèdis.

[107] Èncja chistu, bàbiu dal parlà e di fa zi sù di zìrus li fèminis,
a lè zut a finìla chì, dut smerdajàt.

[108] Secònt Vandelli, un màgu da la Samaria cal volèva crompà da San
Pieri e da San Zuan la facoltàt di podej comunicàghi ai batezàs il
Sant Spirìt.

[109] Purtròp Dante a no si riferìs a chel di Cjasàrsa, ma al
batistèri di Firènse.

[110] Si volìn zi propit a la fìna, "il piè" chì a lè da lèzilu coma
l'insièmit dai piè.

[111] Somèa che i fiorentìns a vèdin di tant in tant gjustisiàt daj
asasìns ta che manièra lì: fat un bus, a metèvin dentri il condanàt
cul cjaf in ju. Apèna ca implenìvin il bus, l'asasìn al morèva
sofogàt. (Jò chi soj claustrofòbic, i sarès di sigùr doventàt màt
prima ca tiràsin jù la prima palàda di cjera!)

[112] La Glìsia, che Bonifasi VIII a la trufàt paj bès. (Vandelli.)

[113] Un daj Orsìns.

[114] L'èse tant cambiàt il mont daj timps di Dante in ca?

[115] La Glìsia di Roma, che secònt Dante ta che righis chì a no èra
la "Santa Romana Chiesa" tal sens vero dal'espresiòn.

[116] L'imperatòu Costantìn che, riconosìnt Silvestri coma papa,
secont Dante a no la fat propit chel gran chè di ben.

[117] Una lesion amòndi dura, chista, par Dante--e, i crot, par
cualsìasi altri--di imparà.

[118] Tipico di Dante di descrivi punisiòns adeguàdis a la colpa daj
danàs. In ta stu càsu, danàs coma Anfiarèl, che in vita a volèvin
induvinà se ca èra in davànt, o ca vèva da vignì, adès a son costrès,
par sempri, a cjaminà cul cjaf stuàrt cal pol jòdi doma in davòu. In
cuànt al Creatòu stes--chel imaginàt da Dante, si no altri--a ven da
pensà cal vèdi vut cualchi bièl moment di sodisfasiòn, cu na schersosa
sprusada chì e lì di birichinàdis ca'an un puc dal malisiòus, a cjatà
fòu scju tìpos di punisiòn. A mi ven a mins chel gust ca ghi cjàpin i
frus cuant ca ghi gjàvin na àla a una mòscja  par jòdi coma ca farà a
svualà cun un'àla e basta.

[119] Sicòma ca son stravoltàs, a'an la pànsa par davòu e il cul par
davànt.

[120] L'Enèide stèsa.

[121] Secònt Vandelli, ta li màcis da la luna la zent a jodèva Caìn
cal alsàva na forcjàda di spìnis.

[122] Tìpos di vèlis.

[123] A vegnarès da pensà che i diàus a lu lodarèsin par vèj fat li so
malagràsis; invènsi a si godin a castigàlu--e a punìlu cu la stèsa
fantasia chi vin za altri voltis notàt!

[124] Malacoda a si riferìs al teremòt susedùt il Vìnars Sant dal àn
34] cuant che Crist a lè stat crucifìs--teremòt ca la causàt li
ruvìnis descrìtis chì.

[125] Malacoda a lè un diàu, e Dante e Virgilio a varèsin puc da
fidàsi di luj, no?

[126] Saràn diàus dal Infièr, indulà ca si varès doma da sufrì, però
a'an i so divertimìns encja lòu!

[127] A èsi imbrojòns ta sta vita a si va a finìla cussì ta che altra,
purtrop. Ma com'a fàja sta bolgja a tègniu ducjus? A no vègnia da vèj
dòu par Barbarìsa e chej altris puòrs diàus par dut chel grant lavòru
cha ghi tòcja fa?

[128] Taliàn.

[129] Dopo vèighi cjolt i so bes a ju'a lasìs zì libars sensa atègnisi
al puntìndai regolamìns.

[130] Èco, coma ch'i'ai dita un puc in su, a lè il màsa lavorà ca ju
fa èsi maleducàs l'un cunl'àltri, scju puarès di diàus.

[131] Cagnàs a si rint cont di cuant scàltri ca lè Cjàmpul, il danàt,
ma a la fin al ven imbrojàt encja luj, coma'l rest daj Malbràncs. A no
vègnia da vèj rispièt par un imbrojòn coma Cjàmpul, cal rìva a imbrojà
parfìn i diàus?

[132] Dante a ju met in ridìcul scju diàus, però no sensa cualchi
frigùja di simpatìa.

[133] Da no cunfùndi cun chel tìpo di cjàsa indulà ca si mangja e bèif
e si durmìs.

[134] Se ben che stu paragòn al mostra cuant  afièt ca là Virgilio par
Dante!

[135] Puòrs Malbràncs. Il so malfà a lè limitàt encja ta stu mòut chì!

[136] Pa la razòn spiegàda tal vèrs 64.

[137] A è tìpic da la zent ipòcrita di volèj lùzi dal di fòu.

[138] Un post a Firense.

[139] Chel ca la condanàt Crist. Una condàna ca ghi a fat tant dàn ai
Ebreos.

[140] Causàt dal teremòt susedùt cuant ca lè muàrt il Signòu.

[141] A si riferìs a Malacoda, chi vin za vut il plazèj di cognòsi.

[142] Tìpos di madras che, secònt i antics a si cjatàvin in tal Nord
Africa.

[143] Una pièra verda cun puntìns ros che secònt i antics a podèva
combàti i velèns daj sarpìns.

[144] Par cuant terificàntis ca sèdin, scènis cussì a si adatarèsin
propit ben al rìndilis visìvis cu la tecnologìa eletronica chi vin
vuèj!

[145] Parsè che Dante stes a l'era un daj Blancs.

[146] Coma Vani Fus.

[147] I Centàuros. La mandria minsonàda subit sot a è che ca ghi vèva
robàt a Èrcul. La so furbìsia, tal tirà li bestis pa la coda di mòut
che Èrcul a no si necuarzès di cuj cal vèva fat il furt, a ghi'a zovàt
puc, parsè che in ultin Èrcul a ghi'a dat 'na bjèla bastonàda e mandàt
a finìla ta chel post chì.

[148] Par copàlu.

[149] Sta sòrta di "morphing" a'è abastànsa comùn tal dì di vuèj, cun
chej trucs ca si pòsin fa cul computer; ma taj timps in davòu a'a
dovùt someà cualchicjùsa di propit sureàl!

[150] Chel falsàt di Gjani Schìchi ca la ispiràt Puccini?

[151] Chèco Cavalcante. Gaville a l'èra un cjascjèl visìn di Firense.

[152] Dante in clara vèna sarcastica. A somèa paradosàl, però a è
sens'àltri veretàt che tanti voltis (forsi sempri) i pì grancj'
critics di na sitàt, di na nasiòn o di na organizasiòn a son chej che
pì a ghi vòlin ben a la sitàt o a la nasiòn o a la organizasiòn. A è
di fàt che par via dal so grant amòu  par Firense che Dante a si rint
cussì tant cont di ogni pisula pecja ca'a la sitàt che luj al vorès ca
fos perfèta. A lè chistu cal spièga l'indignasiòn che Dante al mostra
ta scju vèrs chì.

[153] Dante, chì, al fa un pronòstic che Firense a sta zint incùntra a
malòris sèriis.

[154] Ognùn cal vèdi maj jodùt coma che una gjalìna a protès i so
pitinùs al sa ben se chi vuèj dìzi.

[155] Al vòu frenà il so inzèn parsè ca la belzà jodùt pì voltis coma
ca lè stat abusàt da altra zent scàltra, e cun cualis conseguènsis.

[156] Entòcli e il fràdi a èrin fìs di Èdipo e di Jocàsta. Pa na
maledisiòn ca ghi  èra stada fata dal pàri, i fradis si'an copàt l'un
l'àltri e son dopo stat brusàs insièmit.

[157] Tennyson a la da èsi stat un bel puc ispiràt da che rìghis chì
cuant ca la scrit il so Ulysses:

      . . .My mariners
      . . .you and I are old;
    Old age hath yet his honour and his toil;
    Death closes all: but something ere the end,
    Some work of noble note, may yet be done,
    Not unbecoming men that strove with Gods. . .

[158] Chè che Dante al zarà a usà coma localitàt pal so Purgatòri.

[159] A è da notà chì la rasegnasiòn stòica di Ulìs.

[160] Stu toru di ram, regalàt da un grèc a un siciliàn, al vegnèva
usàt par copà zent ca ghi vegnèva sieràda dentri. Na volta dentri i
puòrs condanàs a vegnèvin brustulàs vifs; e mentri ca si brustulàvin,
il so sigà al someàva il rugnà da toru stes. Il prin a vignì cussì
copàt dal siciliàn a lè stat propit chel ca ghi vèva fat il regal.
Chista storiuta a è stada contàda da Ovidio taj timps in davòu. A è
clar che la manièra rafinàda cu la cual i mafiòus siciliàns a tràtin i
so clièns a'a radìs amòndi fòndis. La storiuta a ni fa pur recuardà
che Dante a no l'era l'unic a vèj na imaginasiòn cussì ben cultivàda
in tal pensà sù pènis di turtùra e di muàrt ca ni cativèin cu la so
originalitàt. Però un'àltri smorgasbord coma che tal Infièr indulà a
si vàja a cjatàlu!

[161] Espresiòn lombarda, modificada un puc da che usàda da Dante.

[162] Forlì, sitàt ghibelìna, ca vèva resistùt ai atàcs da li fuàrsis
fransèsis e guèlfis mandadis dal papa. Par vèj na idea pì buna da li
condisiòns polìtichis e socjàls da la Romagna descrìtis da Dante ta
che righis chì, i sugerìs Vandelli.

[163] Chel cal parla a lè Guido da Montefeltro.

[164] Il papa Bonifàs VIII.

[165] Tal Infièr, par vèjghi dat chej consèjs lì al Papa--consèjs
ca'an sens'altri pì dal Machiavèlic che dal Francescàn.

[166] Il puòr Guido al ven èncja cjòlt in zìru da stu "razonadòu" di
diàu!

[167] Bràs mutilàs o gjàmbis mutilàdis.

[168] No stìn lamentàsi di chistu parlà sclèt. Za sin stas metùs in
guàrdia tal vèrs 21.

[169] Cussì Dante al punìs  scismàtics (o almàncu cussì al descrìf la
so punisiòn). Punisiòn jùsta sa si pensa a li divisiòns che lòu stes a
causàvin. Ma Maomèt a l èria propit scismatic? O a rèstia sta chì na
roba discutìbil?

[170] Se sti punisiòns a son espresiòn da la gjustìsia divina, Dante a
la da vèj ben jodùt che stu tipo di gjustìsia a nol' èra, dopodùt,
cussì tant diferènt  da la gjustìsia pagana; basta pensà al mòut che
Gjove al veva punìt Prometèo. Si no altri Dante e i pagàns a vèvin
chistu in comùn: una granda fantasìa!

[171] Sti peràulis a seguìsin chès ca finìsin il vèrs 55.

[172] Argolica = greca.

[173] Forsi a è pì fàsil capì stu'nduvinèl sa si lu pènsa cussì: A è
pusìbul cjatàighi il màni a li ròbis ca son stàdis fatis.

[174] Amòndi comprensìbil!

[175] In tal sens che il cuàrp al parta il cjàf coma lampiòn.

[176] Cioè, sensa ingàns.

[177] Tant Bertran che Achitofèl a'an consiliàt fiis a zi cuntra i so
pàris.

[178] Tal sens che il patimìnt a ghi'è spièli a la colpa ca lu a
causàt.

[179] A somèa da sta storia di Gèri dal Bièl ca fos stat un òbligu ta
na famèa di vendicà la muàrt di un parìnt. (Plus sa change.... Il mont
al cambia amondi puc cul zì daj sècuj, no èse vera? Basta pensà  no a
certi usànsis Sicilianis dal dì di vuèj, tegnùdis a gàla si no àltri
taj cìnes, ma a la reasiòn daj parìncj' da li vìtimis di Tim McVeigh
cuant ca lè stat gjustisiàt l'àltra dì.) Ta stu càsu, Dante al sarès
un daj parìncj' ca varèsin dovùt vendicà Gèri. Il fat che chistu a no
l'era encjamò susedùt al spièga la reasiòn indignàda dal danàt e il
sintimìnt di colpa di Dante stes.

[180] L'isulùta di Egina a vèva cjapàt il nòn da na na bièla fiòla dal
stes nòn ca si vèva lasàt amà da Gjove--che pa li fantasìnis al vèva
un vùli (èncja ducju doj) sempri vièrt. Gjuno, ta na reasiòn ca'a un
bel puc dal'archetìpic, a si'a cussì rabiàt cul so omp ca'a mandàt la
peste ta l'isulùta ca'a copàt òmis e bestis. (Cussì a còntin i poès ca
còntin sempri li veretàs.)

[181] No vègnia vòja di gratàsi cuant ca si lèsin sti rìghis?

[182] . . .chi ti ti spèlis.

[183] Taliàns, tant par no dismintiàsi.

[184] Bisùgna pur riconòsi che la gran part di scju danàs a si rìndin
cont che la so punisiòn a è stada jùsta.

[185] Plus sa change. . .!

[186] Tal sens ca l'era bon da imità altra zent.

[187] Par opera di Gjunòn ta un daj tancju momèns di rabia cuntra'l so
òmp, se òmp si pol clamàlu.

[188] La so frùta.

[189] Cuant dolòu incontenìbil da la puòra màri ca rint chist'imàgin!

[190] Il dì di vuèj a si sint tant parlà di pàris ca abùsin i so frùs;
maj, chi savèdi jò, di frùs ca abusing il pàri. A'è da notà, però, il
falsificà che chì a la l'atensiòn di Dante almàncu altritànt da la
relasiòn incestuàl.

[191] Ca sarès la mula di Buòso, che Schìchi al impersonèa par
otègnila. Ta l'òpera di Puccini sta impersonificasion a è fàta in tal
mòut divertènt ca si sa!

[192] A no'è sens'àltri la prima volta che la "dura gjustìsia" a cjòj
"ocasion" da la colpa dal danàt par ministràighi la pèna jùsta.

[193] Ca sarèsin i "florìns di òru," che ta na banda a mostrin la mùsa
di San Zuàn Batìsta. (Chi mi recuàrdi jò, an d'era amòndi pùs di chej
florìns chì a San Zuàn di Cjasàrsa. A si jòt propit che San Zuan, il
sant protetòu dal paìs, a la tegnùt scju florìns lontàn di San Zuan
par mantègni la zent dal paìs pura, lontàna da che tentasiòns ca
varèsin podùt coròmpila coma ca ghi steva susedìnt a la granda a
Firense. Ta chej dìs chì, però, a par che il sant protetòu al sèdi zut
in vacansa. . .)

[194] Al preferirès jòdiu chì fra i danàs che sodisfà la so gran sèit.

[195] Sta femina a vèva tentàt invàn di sedùsi Bepi, il fi di Gjacob;
cuant che luj lè scjampàt via, ic a lu'a acusàt di vèila violentàda.
Cussì a somèa.

[196] Chel ca la persuadùt i Trojàns a lasà entrà il cjavàl in ta la
sitàt.

[197] An dè ogni tant tal Infièr momèns amòndi comics!

[198] A lè un puc màsa sèriu, Virgilio, no pària?

[199] Parsè che cul prin colp a ferìs e cul secònt a vuarìs.

[200] Specje di fàsa ca ghi plàta la part bàsa dal cuàrp.

[201] Una tòr di Bologna.

[202] La pòura di chel ca no si sa, che di nòt di solit a si la sint
di pì.

[203] Li Mùsis.

[204] Montagnis, tant l'una che l'altra.

[205] Scju danàs a son coma tocs di glas.

[206] Scju fiòj, ca èrin fràdis ca si volèvin puc ben, a si son copàs
l'un l'altri.

[207] Encja chistu, che di fat a l'era Tosc, par otègni na ereditàt a
la copàt, e par vej copàt a ghi'an dopo encja a luj tajàt il cjaf. Un
roba a è sigùra: Firense e paìs visìns di Firense taj timps di Dante a
èrin poscj' indulà ca si varès fat fadìja a anojàsi!

[208] Chel cal sta mangjànt tal cjàf da l'àltri a lè il Conte Ugolìn,
dal cual Dante al parlarà tal pròsin cjànt.

[209] L'Infièr a la tancju momèns comics e dramàtics e comovìns, ma
episòdis pì comovìns di chel dal Cont Ugolìn a non dè.

[210] L'Arcivèscul Rugèri.

[211] E invènsi un puc di mistèri al resta. Ta chel post dal'infièr
chì a son metùs chej ca son colpèvuj di vèj tradìt altra zent par
razòns politichis. Cun dut il contà dal Cont Ugolìn, a no si riva maj
a savèj cun precision di cual tradimìnt ca son stas colpèvuj Rugèri e
il stes Ugolìn. No'mpuàrta, però; che chì se ca conta a è la relasiòn
fra Ugolìn e i fiòj, e la disperasiòn di Ugolìn.

[212] Che tòr indulà ca èrin imprisonàs Ugolìn e I fiòj.

[213] A ghi vèva dat un presentimìnt di se ca vèva da capitàghi.

[214] Sta trasformasiòn da lupo e lupus a pàri e fiòj a susèit spes
taj suns.

[215] Atropòs a sarès chè ca sepàra l'ànima dal cuàrp e in tal casu di
Tolomèa--cal sarès chel post chì-- a manda l'ànima tal'infièr mentri
che il cuàrp a lè encjamò in vita.

[216] Ma, no sàj; ma se Dante a la met propit ta che manièra paradosàl
lì, alòra. . .

[217] An sparègna pùs, Dante, a no èse vèra? Prin chej di Pisa; adès i
genovèis!. . .

[218] La naf da re a ven fòu dal'infièr.

[219] Lusìfar stes.

[220] A mi ven in mins chel paesàn che, tancju àjs fa, dopo cualchi àn
in Canada a lo l'era stat bon di imparà l'inglèis e tal fratìmp al
veva dismintiàt il so italiàn. Casu cal merita cualchi lagrima. A èria
colpa so? Jò i dizarès di no. I disarès pitòst che la colpa a era di
chej che ta na maniera o ta n'altra a costrinzèvin cussì tancju
italiàns a lasà l'Italia ta chej dis la. Cuj saja ta cuala bolgja che
Dante al varès metùt chej responsàbij lì? Ma forsi chì a è mièj usà un
paragòn un puc pì lizerùt, coma che di un flòu tajàt par mèti ta un
vàs, che, sa si pensa, a no lè ne vif ne muàrt. (Èco, i'ai usàt chel
puc di inzèn chi'ai, coma che Dante al volèva chi fès.)

[221] I studiòus di Dante a pensin che i tre cjàfs di Lusìfar, e i so
tre colòus, a simbolègin chistu o chel; par esèmpli, il colòu zal
l'impotènsa; chel nèri l'ignorànsa; e cussì via dizìnt. (Se cussì a è,
alòra Dante a lè zut a rafigurà l'ignorànsa cuj nèris dal'Ètiòpia. Il
chè taj timps di Dante a sarès zut, encja encja; ma se Dante al ves
apèna scrit la Comèdia, chi sà cuànti critichis via e-mail cal varès
risevùt daj vuardiàns da la coretèsa politica!) Fra li interpretasiòns
chi'ai lezùt, una mi par jùsta: che i tre cjàfa di Lusifar a sèdin

[una sorta di parodìa da la Trinitàt di Diu stes.
[222] Na stranèsa: ta l'imaginasiòn popolàr il còu dal'infièr, coma
cal sarès Còcit, al varès di èsi plen di fòuc e flàmis; invènsi chì a
è dut glas e frèit. Ma i no vuèj vignì stracapìt; a sarès puc gust da
zì tant ta l'ùn che ta l'àltri.

[223] A è clar che Lusìfar stes a la amòndi puc gust di èsi chì. Puc
da surprìndisi, sa si pensa a chel post glorious cal veva lasàt, da
sèmo, par vignì chì.

[224] Èncja sa lu met tal pì profònt dal'infièr, Dante al riconòs la
grandèsa dal'omp, cul so tàzi ta stu momènt di sufrì inimaginàbil.

[225] Ta stu punt Virgilio, cun Dante intòr, al tàca a zi in sù. A
intìva che il post lì ca tàchin li gjàmbis dal diàu a lè il centro da
la cjera (chi sà se cal disarès Freud di chista coincidènsa?); si chè
di lì in davànt li gjàmbis dal diàu, e di conseguènsa Virgilio e Dante
stes, a puntin in sù, vièrs chel'altri emisfèri.

[226] Chistu al sarès l'emisfèri tal miès dal cual a lè Gjerusalèm.

[227] Il post pì al centro di Còcit.

[228] Par gravitàt, dut a ven atiràt dal centro da la cjera. Dante a
la incjastràt Lusìfar propit u chì coma par dìzi che ducjus tal mont a
son, par natura, atiràs dal mal. Di conseguènsa, il volèj liberàsi dal
mal a richièit un sfuàrs ca no lè natural, un sfuàrs ca la da zì
cuntra natura.





  Cantica Seconda: Purgatòri

  Purgatòri  Cjànt Prin

  Par zì'n tà mièj àghis su'a van li velis
  u chì ta la navùta dal me inzèn,
  che'n davòu'a làsa òndis sì crudèlis.

  I vuèj adès cjantà di chel secont règn
  indulà ca si purga'l spirit umàn
  e di zì su tal cjèl al dovènta dègn.

  Ma chì, santi Mùsis, dèjmi una man:
  vùstri i soj; elevàit la me cansòn;
  e Calliope no mi scoltarà invan,

  ma ghi darà al me cjantà chel sun bon
  che li puòr'Chèchis, cuant ca lu'an sintùt,
  a'an disperàt propit a colp dal perdòn.[1]

  Com'd'un presiòus zefìr il colòu dolsùt[2]
  ca s'jodèva in ta chel serèn aspièt
  dal aria, pùr, visìn e lontàn, par dùt,

  ai me vùj a ghi'a di nòuf donàt dilèt
  apèna vignùt fòu da l'aria muàrta[3]
  che urtàt vèva tant i me vùj e'l pèt.

  Il bièl pianèta[4] ch'amà a ni parta
  dut al fèva ridi là tal orient,
  e'l velàva i Pes ca ghi fèvin scorta.

  A destra il me sguàrt si'a voltàt, lent,
  vièrs l'àltri polo, 'ndà che cuàtri stèlis
  èrin, jodùdis prin dom'da la prima zènt.[5]

  Gòdi al parèva'l cjèl da li so flamis:
  oh vèdul mont lasù tal nord, puarèt tant
  da no podèj mirà sti robis bièlis!

  Straviàt chì ghi'ai i vuj par un istànt,
  par dàighi al'altri polo un'ocjàda,
  indulà che za sparìt l'èra il cjar grant,[6]

  jodùt i'ai un vècju besòu, in banda,
  dal aspièt dègn di vignì tant onoràt,
  com'che tant rispièt il fì al pàri a'i dà.

  una barba lungja d'un blanc misturàt
  coma la so cjavielàda al vèva,
  e chista e che al vev'tal pèt 'nsembràt.[7]

  Da li cuàtri lùs santis al ornàva
  ogni raj  la so musa di tal lustri
  che'l sorèli di vèj'n front mi parèva.[8]

  "Cuj sèizu vuàltris che par chel flun nèri
  i sèis scjampàs da la presòn etèrna?"
  a la tacàt, dut luminòus, stu pàri.

  "Cuj vi'aja guidàt, o fat da lantèrna,
  in tal vignì fòu da la profònda nòt
  che la val infernàl sempri a'mbrùna?[9]

  Ta la lès dal abìs a èse dut rot?
  o cambiàdis sònu'n cjèl li regùlis
  che ta li me crètis, danàs, i vi jot?" [10]

  Il duca alòr mi'a tiràt pa li mànis,
  e cun peràulis e cun mans e cun mòtus[11]
  par rispièt mi'a fat sbasà cjàf e gjàmbis.

  E a luj ghi'a dit: "Besòj no sin vegnùs:
  dal cjèl vegnùda, na femina mi'a preàt
  chistu d'judà là ca si pol zì pierdùs.

  Ma se'l to volèj 'lè che pì mièj spiegàt
  i vèdin la nustra condisiòn vera,
  alòr nol pol il to dal me èsi negàt.[12]

  Chist no la maj jodùt l'ultima sera;[13]
  ma vint vut puc judìsi, 'ghi'a zut visìn,
  cussì visìn che cuasi lì a l'èra.

  Com'za dit, mandàt soj stat tal so cjamìn
  Par salvàlu[14]; e no er'altra strada
  che chè par indulà che nu zus i sin.

  Jòdi ghi'ai fat duta la zent danàda;
  e 'dès i vorès mostràighi chej spìris
  ca si pùrghin chì, ta la to contràda.

  Com'che chì sin rivàs son ròbis lùngis;
  ma ju'ven dal'alt na virtùt ca m'jùda
  fin chì, che chì luj t'jot e'l scolta se ch'ti dis.[15]

  Speri ca ti plàzi che chì a lè, 'ndà
  che'n sercja al va di libertàt[16] tant cjàra,
  com'cal sa chel che par ic la vita'l dà.[17]

  Tu, po, no ti las cjatàda amara
  a Utica la muàrt, 'ndà chi ti'as lasàt
  la vestàja[18] che'l gran dì sarà tant clara.

  No vin l'etèrn'edìt par nùja violàt;
  chè chistu'l vif, e Minos me nol lèa;
  dal Limbo'i ven, 'ndà che plens di castitàt

  'son di Marsia i vuj ch'encjamò ti prèa,
  o pet sant, che to pur 'dès ti la tègnis:
  par amòu so, mòstrini buna plea.

  Làs'ni zì paj sièt ziròns chi ti règnis:
  a ic di te il bièl fa ghi contaràj,
  se d'èsi minsonàt la jù ti dègnis.[19]"

  "Di jòdi Marsia vut tant plasej i'ai
  mentri ch'i'èri par di la," 'lòr la dita;
  "da me se c'a volùt, a vut; un no, maj.

  'Dès che par di la dal mal flùn[20] si cjàta,
  mòvimi a no pol ic pì, par che lès
  che, dop'vignùt jò fòu, a'è stada fata.

  Ma se che dal cjèl[21] a ti mòuf e protès,
  com'chi ti dìsis, n'ocòrin cumplimìns:
  mi basta savèj che ic chist'a vorès.[22]

  Dùncja, va, ma'ntòr a chistu--ten in mins--
  mètighi un vènc lìs[23], e la musa lav'ghi
  da la cragna ingrumàda ta chej brus cjamìns;

  ca no zarès ben, cuj vùj velàs, zìghi
  davant--cu la vista fuscàda--dal prin
  ministro[24], sensa'l mièj di te mostràighi.

  Atòr di st'isulùta, da l'aga visìn,
  la jù 'ndulà che tant fuàrt a sbat l'onda,
  si pol cjatà vèncs tal pantàn mulizìn;

  nisun'altra ramàsa ta sta sponda,
  sa s'indurìs, par lunc a pol vej vita,
  se a li sbatùdis a no si secònda.[25]

  Na volta prons[26], no stèit tornà par chista;[27]
  zèit cul sorèli, ca lè cuasi spuntàt;
  lasù a è la riva pì lizerùta."

  Cussì lè sparìt, e jò su'i soj levàt
  sidinùt; e'i me pas si son ritiràs
  lì dal me duca, e'i vuj i ghi'ai alsàt.

  Luj cussì 'la tacàt: "Seguìs i me pas:
  voltànsi'n davòu, che di ca s'inclìna
  sta pianùra vièrs l'òrli dal mar, la 'bàs."

  Il cric dal dì'l scorsàva la matina
  ch'avant'a scjampàva, sì che da lontàn
  jodùt i'ai ogn'ondùta picinìna.

  Movùs si sìn par chel desèrt terèn plan
  com'omp cal sèrcja di nòuf la so strada,
  che fin ca no la jòt ghi par di zì invàn.

  Cuant chi sin rivàs 'ndà che la ruzàda
  cul sorèli 'barufàva, e in part,
  pal frescùt, dur 'tegnèv'la so sblancjàda,

  li do mans ta l'erbùta, mi soj necuàrt,
  cul so fa amòndi dols a la pojàt:
  e alòr jò, rindùt cont da la so art,

  plen di lagrimis la me musa ghi'ai dat:
  e luj u chì ai vuj a ghi'a di nòuf vièrt
  chel colòu che l'infièr al veva platàt.[28]

  Di lì a'un puc rivàs 'sin tal post desert
  che maj jodùt 'la l'àghis sos navigàdis
  da omp che di tornà'l fos dop'stat espèrt.[29]

  Il vènc atòr mi'a metùt, com'd'altri volùt:[30]
  Se maravèa! che chel ùmil àrbul
  da luj sielzùt, a ti fa rinàsi, dut,

  apèna che cun stu vènc ti fas sìrcul.




  Purgatòri, Cjànt Secònt

  L'èra za'l sorèl'al'orizònt rivàt,
  chel che cul sèrcli meridian al cujèrs
  Gjerusalèm cul so punt pì elevàt;

  e la nòt, che plan a plan ghi zèva vièrs,
  fòu vegnèva dal Gange cu li Balànsis[31]
  che di man ghi còlin cuant ca si fa tars;

  sì che li mosèlis, blàncis e ròsis,
  lì che jò'i èri da la clar'Aurora
  pa la bièl'etàt 'doventàvin zàlis.[32]

  E près stu mar lì i'èrin nu, a st'ora,
  coma zent ca pensa al so cjaminà,
  cul cuàrp fer, ma cul spirt ca si mòuf bunòra.

  E jòt tu, coma che prest di matìna
  Marte un puc fuscàt a si jòt rosùt,
  la jù amònt ta la sdràja marina,

  jodùt i'ai, e d'jòdi pur lu speri dut,[33]
  un lumìn che tant svèlt'l vegnèva pal mar
  che nèncja svualànt al varès podùt.

  Dop'vej straviàt al mestri'l vùl par vej pì clar
  il pensèj sul lustri ch'jodùt i vèvi,
  alòr pì'l luzèva[34], com'flama dal fogolàr.

  Da ogni banda che vuardànt lu stèvi,
  un sàju se di blanc, e a luj di sot
  un'altri plan plan, vignì fòu i'jodèvi.

  Encjamò nol vèva'l me mestri fat mòt
  fin che'i blancs puc distàns 'parèvin àlis:
  vint il timonèj ben cognosùt, i crot,

  'la sigàt: "Su, i vuèj che'i zenòj ti càlis:
  eco l'ànzul di Diu: unìs li mans:
  da chì'n su ti'n jodaràs di sti ròbis.

  Jòt ben ca nol vòu usà strumìns umàns,
  sì ca nol usa ne rèm ne altri tèl[35]
  ma l'àlis sos par zì ta poscj' tant lontàns.

  Jòt com'che drètis a li ha vièrs il cjèl,
  movìnt l'aria cun sti etèrnis plumis
  ca no càmbin coma cal fa'l mortal pel."

  E pì visìn cal vegnèva vièrs nuàltris,
  st'usièl divìn sì clar al luzèva
  che'l vùli nol rivàva a vuardàlu fìs,

  ma jù'i l'ai sbasàt; e èco a riva
  cal riva c'una navùta lizèra
  che l'aga cuàsi cuàsi 'no tocjàva.

  A pòpa'l celestial pilota[36] l'èra,
  che beàt al parèva'ntòr vej descrìt;
  e pì di sent spìris cun luj an d'èra.

  ‘In exito Israel de Aegìt'[37]
  ducj' insièmit a cjantàvin c'una vòus
  cun chel che ta chel salm a ven dopo scrit.

  Dopo vèighi fat il sen da la santa cròus,
  dùcjus ta la spiàgja a si son butàs:
  luj le zut, com'tal vignì, svèlt e silensiòus.

  Chel scjàp di spirs, puarès, u lì restàs,
  tòntos, atorotòr par dut 'vuardàvin,
  com'un che sercjà'l vòu dut se ch'è taj plàs.

  Par ogni banda,dal dì a saetàvin
  i ràjs dal sorèli, che cu li so saètis
  dal miès dal cjèl'l cjavròn[38] via 'scorsàvin,

  cuant che cun musa'lsàda sti animis
  a nu a ni'an domandàt, "Mostràini
  coma zì ta la montagna, si savèjs."

  E Virgilio'la rispundùt, "Vuardàini,
  di stu post nuàltris i no vin pràtica;
  com'vuàltris pelegrìns i sin, crodèini.

  Un puc prin di vuàltris 'sin rivàs
  par n'altri tròj, tant dur e dirocàt
  c'adès ni sarà fàsil  zì su par ca."

  I spirs che necuàrs si'èrin, dut un tràt,
  che dal me tirà flat i'èri'ncjamò vif,
  pàlis si son fàs, ognun maraveàt.

  E coma'l mesagèr cal parta l'ulìf
  zent l'atìra par sinti ròbis novis,
  e tal pocà ognun si mostra ben atìf,

  cussì davànt di me si son metùdis
  ch'ànimis furtunàdis a fisàmi tant,
  par puc 'smintiànt di zì a fàsi bièlis.

  Una'n dàj jodùda a vignì'n davànt
  par imbrasàmi cun grant sen di afièt
  ca mi'a sùbit movùt a fa altritànt.

  Oh òmbris vuèitis fòu che  in tal aspièt!
  tre voltis a imbrasàla i'ai provàt,
  ma'nvàn; vuèitis 'tornàvin li mans al pèt!

  Maravèa'n musa i'ai da vèj mostràt,
  pars'che ic suridìnt'ndavòu si'a movùt;
  e jò, par stàighi visìn, mi soj 'vansàt.

  Cun tant riguàrt, chi smetès a'a 'nsistùt:
  capìt cuj ch'èra, i l'ai preàda tant
  di sta a parlàmi par qualchi minùt.

  Ic a'a dit: "Com'che ben ti'ai volùt intànt
  tal cuàrp mortal, pur ben ti vuèj sleàda:
  chì i smet; ma tu parsè vàtu avànt?" [39]

  "Caro'l me Casèla, par tornà'n strada
  'ndà ch'adès i soj[40], stu viàs ti m'jòs a fa,"
  ghi'ai dit, "ma la t'ora parsè tant rinviàda?" [41]

  E luj: "Cun nisùn i'ai vut di barufà,
  ma chel stes[42] cal cjòj chel e cuant ca ghi plàs,
  'ndavòu mi'a lasàt pì voltis, cun bel fa;

  che'l volèj divìn e'l so d'un stamp son fàs:
  ver'a lè che tre mèis a la partàt
  chej ca'an volùt entrà, in santa pàs.[43]

  Alòra jò, chi'èri vièrs il mar voltàt,
  'ndà che l'aga dal Tèvar a s'insàla,
  cun gran bontàt da luj cjolt su i soj stat.

  Vièrs che fòs 'la luj adès 'ndresàt l'àla;
  e a è chi che sempri al ven cjolt su
  chel che jù vièrs l'Acherònt a nol cala." [44]

  E jò," Se lès nova 'no ti'a robàt su
  ne memoria ne l'ùsu dal to bièl cjànt
  che li me vojs na volta'l cuietàva jù,

  di consolà ti displasarèsia tant
  il me spirit che cu la me persona
  plen di afàn lè stat vignìnt in davànt!"

  "Amor che ne la mente mi ragiona,"
  a la tacàt cun vòus tant bièl'e dolsa
  che dentri 'ncjamò 'la sint che ben mi suna.

  Jò e'l me mestri e la zent che fìsa
  ghi stava 'ntòr, parèvin ducj' tant contèns,
  com'ch'àltri no fos ca tocjàs la mins stèsa.[45]

  Nuàltris  i èrin dùcjus fìs e atèns
  al so cjantà; ma èco'l vècju onèst[46]
  cal ven sigànt: "Spirs, parsè cussì tant lens?

  No stèit èsi negligèns; sèit zent di sest,
  zèit zvèls tal mont a cjòjvi la scùsa[47]
  ca v'impedìs di vej Diu manifèst."

  Coma che blava e altra simìnsa
  a becotèjn i colòmps ta la pastùra,
  cujès, tegnìnt la plumaròla lìsa,

  s'alc a càpita ca ghi fèdi pòura,
  dut ta'un colp, èco, a smètin da mangjà,
  pars'chè a'an altri cal richièit pì cura;

  cusì jodùt i'ai che frèscja marmàja
  lasà la cansòn e zì vièrs la riva
  com'zent che, puc savìnt se fa,'si sparpàja:

  e coma lòu èncja nu svels si partìva.




  Purgatòri  Cjànt Ters

  Mentri ch'ognùn di scju spirs al scjampàva,
  e a si spierdèva in ta sta cjampàgna,
  ma vièrs'l mont 'ndà che'l just al spùns[48] al zeva,

  jò di strìnzimi al mestri i'ai vut bisùgna:
  e sensa di luj 'ndà i sarèsiu zut?
  coma'i varèsiu scalàt sta montagna?

  A mi par che luj rimuàrs al ves sintùt:
  O cosiènsa dignitòsa e clara,
  se amàr ca ti'è il fal pì pisulùt!

  Cuant che'i so piè a'an lasàt la primùra
  che il decòru al fa sempri calà,
  la me mins ch'èra prin plena di pòura,

  si'a calmàt e, com'usièl cal tac'a svualà,
  il me vùli'n alt a lè zut ta chel mont
  che su tal cjèl pì alt d'altris a lè là.

  Davòu'l sflameàva'l sorèli, torònt,
  ma rot l'èra davànt da la me figura
  che ai so rajs ghi impedìva di zì'n front.

  Jò'i mi soj voltàt in banda par pòura
  di èsi stat bandonàt cuant chi'ai jodùt
  besòu davànt di me la cjera scura;[49]

  E'l me cunfuàrt: "Parsè difìditu dut?"
  voltàt vièrs me a dìsmi a la tacàt:
  "di crodi che cun te'i soj ti varès podùt.

  A è za sera la ca lè soteràt
  il me cuàrp cul cual i fèvi ombrena:
  Napoli a lu'a, da Brindisi partàt.

  S'adès davànt di me nùja s'ombrena ,
  nosta maraveàti pì che daj cjèlos
  'ndà che sens'intrìc raj t'altri raj al mena.[50]

  A sufrì turmìns cjàls, o chej daj gèlos,
  cuàrps coma il me la virtùt a dispòn,
  ma'a no vòu chi savèdin li vìis sos.[51]

  Màt a lè chel cal crot che la nustra razòn
  a rivi a capì l'infinita via
  d'un'unitàt in tre--e capì benòn.[52]

  Contentàisi, umana zent, dal quia;[53]
  che si vèsis pudùt jòdi propit dut,
  parsè varèsia parturìt Maria?[54]

  E la vòja'i jodarèsis, sensa frut,
  di chej ca varèsin'l desidèri calmàt
  che'n eterno'nvènsi a ghi'a dat par lut:

  d'Aristòtil e Platon i dis, in fat,
  e d'altris pur"; e chì 'la sbasàt la front,
  e nuja pì 'la dit, restànt turbàt.

  Rivàs i èrin intànt al piè dal mont:
  chì la parèit a zeva su cussì dreta
  che di scalàla no vin nencja fat cont.

  Tra Lericj' e Turbia[55], la pì desèrta
  e salvàdia riva a è na scjàla
  ben còmuda in paragòn a chista.

  "Chisà 'dès pa'ndà che'l rìpid al cala,"
  a la dit il me mestri, fermànt il pas,
  "di mòut cal pòsi zi sù chel sens'ala?" [56]

  E mentri che luj, penseròus, cul cjàf bas,
  pa'ndà zì a l'èra cal meditàva,
  e'i me vuj atòr dal mur' èrin voltàs,

  da sinistra jodùt i'ai zent ca vegnèva,
  spirs che vièrs nu i piè a movèvin,
  ma lens, che cuàsi fer ognun'l parèva.

  "Mestri," i'ai dit, "làsa che'i to vuj si àlsin:
  chì ca son chej che consèj a ni daràn
  si no ti lu cjàtis in te medèsin."

  Alòr alt'la vuardàt, e sensa afàn
  a la dit: "Zin par là, ca vègnin a plèn;
  il to sperà, fiòl me, a no lè invàn."

  Chel grup di lòu a l èra 'ncjamò lontàn,
  dopo che nu i vèvin fat un miàr di pàs,
  si e no com'un clap tiràt da na man,

  cuant che di front 'la rocja'si son pojàs
  dal gran rivòn, e lì 'son stas fers e stres
  coma se plèns di dùbis a fòsin stas.[57]

  "O bun'ànimis, o spirs belzà elès,"
  Virgilio a la scuminsiàt, "par che pas
  che, i crot, ognun di vuàltris al vorès,

  dizèini'ndà che cjatà i podìn un pàs
  ca ni permèti di zi sèmpri pì'n sù;
  che chel che pì 'l sa pì 'l pièrdi timp ghi displàs."

  Com'agnèlis che pì no son sieràdis sù,
  fòu, besòlis o'n grups, a vègnin plan plan,
  e altris'n davòu 'rèstin cul vùli'n jù;

  e com'ca fa la prima li altris a fan,
  e ghi van dòngja se ic a si ferma,
  cujètis, sens'un bè, e'l parsè 'nol san;

  cussì jodùt i'ai jò vignì la prima
  anima di che mandria furtunàda,
  timidùta, ma dal mòvisi calma.

  Cuant che i prins jodùt a'an dividùda
  la luce in cjèra a la me destra,
  e l'ombrena fin a la ròcja zuda,

  spostàs si son di lì che l'ombren'èra,
  e'i altri spirs che'n davòu a vegnèvin,
  puc savìnt, il stes 'an fat, vuardànt in cjèra.

  "Jò'i vuèj che ducjus chì a savèdin
  che chistu chì lè cuarp umàn che i'jodèis;
  i rajs dal sorèli par chel jù no rìvin.[58]

  N'ocòrin maravèis, ma da cròdi'vèjs
  ca no'è sensa virtùt che dal cjèl a vèn
  che stu chì'l provi a scalà sti parèjs."

  Cussì'l mestri; e lòu, vint capìt dut ben,
  "Tornàit in davòu," a'an dit; "zèini'n davànt,"
  cu la schena da li mans fazìnt pur sen.

  E un di lòu'la tacàt: "Tu la avànt,
  cuj chi t'sos no'l saj, ma vuàrdimi'n musa:
  mi'àtu maj jodùt prin di chistu istànt?"

  Vièrs luj voltàt, ghi'ai dat n'ocjàda fisa:
  biòndu a l'èra e di gentìl aspièt
  ma na sèa'l vèva da'un colp divìsa.[59]

  Cuant chi ghi'ai fat sen di no, a stu puarèt,[60]
  di vèjlu maj jodùt, "Jot chì," a la dit,
  e na plàja 'mi'a mostràt in tal so pet.

  Suridìnt 'la dopo dit: "Jò'i soj Manfreit,
  nevòut da la imperatrìs Costansa;
  ti prej che, cuant chi to sos di chì partìt,[61]

  I ti zèdis da me fìa, mari, pensa,
  da l'onòu di Sicilia e Aragona,
  E disghi che dal sperà no soj sensa.[62]

  Dopo che ferìt soj stat di persona
  da doj colps mortàj, i mi soj bandonàt
  planzìnt a chel che volentèj al perdòna.

  Orìbil l'èr'ognùn daj me pecjàs stat;
  ma bras tant grancj a'a la infinìda bontàt,
  ca risèif di nòuf chel ch'a ic lè voltàt.

  Se il pastòu di Cosensa, che cjasàt
  mi veva seguìnt di Papa Clement l'òrdin,
  e mi vès in Diu bon ben oservàt,[63]

  i vuès dal me cuàrp 'ncjamò a sarèsin
  visìn di Benevìnt, in cjaf dal so punt,
  protezùs daj claps ca lu soteràvin.[64]

  Adès ju bagna la plòja e mòuf il vint
  dal di fòu dal cunfin, cuasi lunc il Vert,
  'ndà che sensa lùs ju veva partàs avànt.[65]

  Un cussì maladèt propit dut nol pièrt,
  ca nol pòsi tornà l'etèrno amòu,
  mentri ch'al sperà 'ghi resta un puc di vert.[66]

  Ver'a lè che un che fòu di grasia'l mòu
  da la Santa Glìsia, s'al fin 'si pentìs,
  lè costrèt a sta di sta riva'l di fòu,[67]

  trenta voltis pì dal timp sensa gràsis,
  prin da pentìsi, se pì che decrèt
  scurtàt a nol ven da buni prejèris.[68]

  Jot tu se contènt ti pos fàmi e cujèt,
  dizìnghi a la me puòra Costansa
  com'chi ti mi'as jodùt e di stu divièt;[69]

  che chì par grasia daj vifs tant si'avànsa.




  Purgatòri  Cjànt Cuàrt

  Cuant che par dilèt o èncja par dolour
  che una virtùt nustra a comprènt,
  l'ànima sì ben a ic a si fa intòr,

  ca par che nisun'altra fuàrsa a'ntìnt;
  e chistu lè cuntra chel sbàliu cal crot
  ch'un'ànima su'n'altra ghi va'l comànt.[70]

  A susèit che cuant che alc si sint o jòt
  che fuàrt'l tègni l'ànima'ndafaràda,
  il timp al scor e l'omp nol fa nisùn mot;

  chè su na roba a'è la so mins pojàda
  mentri ch'altri a'a la so mins intera:
  l'una'è libera e l'altra leàda.[71]

  Di chist i'ai jò vut esperiensa vera
  cuant chi'ai sintùt chel spirit e amiràt;
  che ben sincuànta grados zut su a l'èra

  Il sorèli, e jò nol vevi notàt.,
  cuant che rivàs sin'ndà che ducj' chej spiris
  ni'an sigàt, "Chì lè chel chi vèjs domandàt." [72]

  Bus pì larcs al stròpa spes ta li vìs
  cun menàdis e ramàsis spinòsis
  il contadìn cuant che l'ùa si scurìs,

  ca no l'èra'l trojùt pa'ndà che partìs
  i sin, nualtris doj, cun me davòu, besòj,
  cuant che chej spirs da nu'son zus e sparìs.

  Zì sù a Sanleo o jù par chel scoj
  di Nol o sù a Bismantov'e Cacum[73]
  si pol zì cuj piè, m'àlis volin ta stu troj;[74]

  cu l'àlis, i dìs, slancjàdis e cul plum[75]
  di gran bràma, davòu di chel me condòt[76]
  ca mi deva di ben sperà un barlùm.

  Su i zèvin dentri di chel rivòn rot,
  tegnìnt i flancs pocàs cuntra la parèit,
  usànt piè e mans ta li ròcis di sot.

  Dop'che'i nustri flancs tocjàt a'an il vuèit[77]
  insìm'dal muròn dret, tal mancu'nclinàt,
  "Mestri me, se strada i cjapànu?" i'ai dit.

  E luj: "Si va'n sù da lì chi ti'as sostàt:
  tenti visìn; pur pì'n sù i zin ta stu mont,
  fin che cualchidùn cal sa i varìn scuntràt."

  Par jòdi fin'n su, mas'alt l'èra il mont,
  e'l zì su l'èra cussì tant inclinàt
  ca someàva d'èsi'n miès d'un cuadrant.[78]

  Strac i'èri cuant che jò cussì i'ai tacàt:
  "O bon pàri, vòltiti, e chì mira
  cuant che, pal to pas, in davòu 'soj restàt." [79]

  "Fiòl me," 'la dit, "fin chì li gjàmbis tira,"
  e mostràt a mi'a un puc in sù un plan
  che da che banda lì dut intòr al zìra.

  Li so peràulis sì tant pocàt mi'an,
  ch'jò sfuarsàt mi soj a gjat di zìghi davòu
  fin che'l dislivèl i me piè cjatàt'an.

  Lì si sin sintàs coma ta'un pajòu
  par là chi èrin vignùs, dal orient voltàs,
  che'l vuardà tant ben al pol fàighi al còu.[80]

  Prin di dut i vuj i'ai puntàt vièrs il bas;
  dopo, voltàs vièrs l'alt, mi maraveàvi
  che da sinistra i vegnèvin luminàs.[81]

  Il poet si'a ben necuàrt ch'jò i stevi
  mirànt il cjàr da la lus coma un balùc
  che tra nu e l'acuilòn i jodèvi.

  Alòr luj a mi: "Se Castor e Poluc
  dal gran spièli compagnìa 'tegnèsin,
  che lus al parta, sù e jù[82], t'ogni lòuc,

  un puc rosùt il Zodiac 'jodarèsin
  encjamò visìn da li Orsis rotà
  se fòu al vegnès dal so vecju cjamìn.

  Èco, a'è cussì: si ti lu vus pensà,
  tenti ben atènt; imagina Siòn
  che cun stu crèt in ta la cjèra al sta,[83]

  sì che ducju doj 'an un sòu orizòn
  e divièrs emisfèrs; 'ndà che la strada
  sì mal manovràda 'è stada da Fetòn,

  t'jodaràs com'che da chist sarès usàda
  par zì da chì a Gjerusalèm stèsa,
  se il to intelèt ben ghi sta a bada.[84]

  "Mestri me, maj prin," i'ai dit sensa pàusa,
  d'jòdi no'ai podùt se ch'jòt clar adès,
  là 'ndulà che d'inzèn 'parèvi sensa,

  che'l miès sircul che pì alt di ducj' al sta
  ca si clama Ecuatòu ta na cert'art,
  e che sempri tra'unvièr e soreli al resta,[85]

  pa la razòn chi ti'as dit, ma da sta part
  vièrs'l setentriòn al va, cuant che'i Ebreos
  a lu jodèvin là che il cjàlt lè pì fuàrt[86],

  ma tant contènt i sarès se bon i fos
  di savèj cuant'n su chi zin; che'n su'l va'l mont
  cussì alt che'l me sguàrt zì sì alt nol pos."

  E luj a mi: "Cussì a'è cun stu mont:
  che al inìsi, a bas, a lè sempri dur;
  ma pì'n sù che l'omp al va, pì lè tegnùt cont.[87]

  E cuant che'l zì ti ven pì dols e sigùr,
  tant che'l zì'n sù ti ven amòndi lizèj,
  com'che seguìnt la curìnt va na nàf pur,

  alòra ti saràs al fin di stu troj:
  u chì di riposà l'afàn al spèta.
  Basta; chistu i saj ca lè ver par intèj."

  La so vòus si'er'apèna fata cujèta
  che n'altra i vin sintùt, ca'a dit: "Encja prin
  di rivà di sta sintàt ti'as vòja mata!"

  Al sinti sta vòus sùbit ziràs si sin,
  e a man sanca jodùt 'vin un pieròn,
  dal cual ne luj ne jò prin necuàrs si'èrin.

  Là'i sin zus, 'ndà che zent 'vin jodùt benòn
  ta l'ombrèna davòu dal clap sintàda
  e ognùn al someàva un gran poltròn.

  E un, strac, tal miès di che zent zdrajàda,
  sintàt l'èra, cuj bras atòr daj zenòj
  e cu la musa'n taj so bras sbasàda.

  "O bon'l me siòr," i'ai dit, "jòitu chi soj
  ch'jòt chel ca si mostra cussì tant svojàt
  che luj e'un mus fradis 'sarèsin ducju doj?"

  Alòra voltàt si'a vièrs me e vuardàt,
  movìnt la musa un puc su pa la cuèsa,
  e la dit: "Va sù tu, ch'àris ti t'sos dat!"

  'Lòr l'ai cognosùt, e la straca stèsa
  che'l flat mi fèva tirà 'pen'apèna
  no mi'a'mpedìt di zì da luj, chist si sa;

  na volta lì, l'alsàt il cjaf a pèna,
  dizìnt: "Àtu jodùt com'chel Fetòn
  da la spala sinistra'l cjàr al mena?"

  Il dìzi striminzìt e'l fa da poltròn
  cal vèva a mi'an fat un puc ridusà.
  dop'i'ai tacàt: "Bielàga, ti sos benòn

  e'i soj content; ma dìzmi cualchicjùsa:
  parsè propit chì? Spètitu na scorta?
  o àtu'ncja chì la to vecj' usansa?[88]

  E luj: "O frari, zi pì'n sù no'mpuàrta
  chè a pajà'l figo no mi lasarès
  l'ànzul di Diu sintàt ta la puàrta.

  Ocòr prin che'l cjèl mi fèdi zirà 'dès
  fòu di ic, a lunc, com'ca'a fat in vita,
  'ndà che dom'in fini'ai tiràt suspìrs dres,[89]

  se pì che bun'orasiòn no vegnès dita
  par me da'un gran bon còu che'in gràsia a lè:
  n'altra puc 'val, se'l cjèl nencja la scolta." [90]

  E il poeta, belzà davànt di me,
  al dizèva: "Zin via; che za da'un toc
  alt a lè'l soreli e fin in riva

  za a cujèrs la not cul so piè'l Maròc.




  Purgatòri Cjànt Cuìnt

  Jò i èri belzà da che òmbris partìt
  e'i seguìvi li tràcis dal me duca
  cuant che davòu di me, alsànt il so dèit,

  un 'la sigàt: "Jòt, 'nol par lùzi u ca
  il raj a sinistra di chel par di sot[91]
  e com'vìf somèa cal sèdi ca!"

  Vièrs il sun di sta vòus i me vuj i'ai mot
  e jodùdis li'ai c'ocjàvin cun maravèa
  me, doma me, e'l lumìn ca l'èra rot.

  "Parsè'l zìria'l to spirt coma na fuèa," [92]
  'la dit il mestri, "che'l zì ti ralèntis?
  se cèntria se che sta zent a cjacarèa?"

  Va cun me, e ca parlin pu scju spiris:
  sta ben fer com'na tor, ca no ghi cola
  maj la pica, nèncja ta gran bufèris;

  chè sempri l'omp ca la pensèj ca ghi svuàla
  sovr'altri pensèj da se'l lontàna'l sèn
  pars'che'l podèj d'un chel da l'altri'l mola."

  Se podèviu jò dìzi se no "I vèn"?
  Cussì i'ai dit, cul colòu tant cujerzùt
  che a vòltis al fa l'omp di perdòn dèn.[93]

  E intànt a travièrs la riva i vin jodùt
  un puc davànt di nu zent ca vegnèva
  cjantànt, vers a vers, il Miserere, dut.[94]

  Cuant ca si son necuàrs ca nol lasàva
  il me cuàrp trapasà i rajs dal sorèli,
  a colp il sàlm in un lunc Oh si mutàva;[95]

  e doj di lòu, coma mesagjèis di lì,
  vièrs di nu'an corùt e ni'an domandàt:
  "Parsè i sèizu chì? Alsàit il vèli.[96]

  E'l me mestri: "A chej che chì vi'an mandàt
  i podèis ben tornà par ripuartàighi
  che'l cuarp di stu chì di vera cjar lè fat.

  Se par jòdi l'ombra so a son fers chì,
  com'ca par, alòra a san za asàj:
  ch'onòu ghi fèdin, ch'a lòu ben'l pol zìghi." [97]

  Vapòus impiàs cussì svels i no'ai maj
  jodùt rompi'l serèn da la prima nòt,
  ne'l nul d'àvòst cuant che'l dì al cala ormaj,[98]

  che tal tornà chej premuròus si'an mot;
  rivàs la, cuj altris vièrs nu si'an voltàt,
  com'flun che fòu dal'àrzin al ven a diròt.

  "Na sgaravàna di lòu chì si'an aviàt
  par preàti," a la dit il poeta:
  "ma va pur, e zint ten ognun ben scoltàt."

  "O anima chi ti vas par sta contenta[99]
  cuj piè, mans e cjaf da la to nàsita,"
  a vegnèvin sigànt, "il pas ralènta.

  Àtu maj jodùt nisùn di nu'n vita
  che di luj di là nòvis ti pos contà?
  Sta fer chì; su, slùngja la to visita![100]

  Muàrt par fuàrsa ognun di nu chì al sta
  e fin al'ultima ora pecjadòu:
  u chì la lus dal cjèl ni'a fat voltà,

  cussì che, pentìs e dut perdonànt, fòu
  di vita i sin vignùs, cun Diu in pas,
  che'l desidèj d'jòdilu tant ni'è tal còu."


  E jò: "pa cuant chi vi tègni oservàs,
  i no cognòs nisùn; ma si sèis contèns
  ch'alc i fèdi, spirs che ben nasùs sèis stas,[101]

  dizèit pur, e jò'l faràj pal ben imèns
  che davòu daj piè di una tal guida
  da mont a mont sercjànt i vàj in mòut intèns."

  E un di lòu 'la tacàt: "Ognun si fida
  dal to benefìsi sensa zuràlu,
  se al to volèj no ghi ven fat sfida.[102]

  E jò, chi soj chì'n front a domandàlu,
  i ti prèj che se maj chel post t'jodaràs
  fra Romagna e chel di Carli d'Angjolu,[103]

  che'n tal preà cortèjs par me'i ti saràs
  a Fan[104], di mòut che ben par me prearàn,
  ch'al pì prest i me pecjàs saràn purgàs.

  Ferìt a muàrt soj stat, là tal Padovàn;
  il sanc i'ai pierdùt, ca mi vèv'ospitàt;
  tal grin d'Antenori mi'è stat fat stu dàn,

  la che sigùr i crodèvi d'èsi stat:
  chel d'Èste l'èra'n colpa, ca m'odiàva
  tant pì di chel ca si varès spetàt.[105]

  Ma se jò'i fos scjampàt par là ca si zèva
  vièrs Mira, da Oriac, là ca mi'an cjapàt,
  là 'ncjamò i sarès, ca si rispiràva.[106]

  Ta la palùt i'ai corùt; dut infangàt
  e da li èrbis intorgolàt jù'i soj zut
  e'n cjèra li me venis un lac'an format."

  Alòr n'altri: "Se'l to desidèri, dut,
  ti otèns che su ti tira tal'alt mont,
  par pietàt fa ch'èncja'l me'l vèdi frùt![107]

  Da Montefeltro i'èri e'i soj Boncont:
  ne Gjovàna[108] ne altri di me si cura;
  par chel jò'i soj cun chìscjus a basa front!"

  E jò: "Ma se mal o brut'aventùra
  a ti'aja tiràt tant fòu dal Campaldìn[109]
  che maj savùt si'a da la to sepultùra?"

  "Oh," rispundùt la luj, "ju dal Casentìn
  si pasa n'àga ca si clama l'Archiàn,
  che'nsìma l'Ermo[110] al nas tal Apenìn.

  Là'ndulà che'l so non al doventa van,[111]
  rivàt i soj jò cun' bus ta la gola,
  a piè scjampànt e'insanguinànt il plan.

  Chì i'ai pierdut la vista e la peràula;
  ca'a finìt  cul non di Maria; e chì
  soj colàt, lasànt la me cjàr besòla.

  Se ca'è ver i dis; il stes ai vifs dìsghi:
  l' ànzul dal Alt mi'a cjolt, e chel dal infièr
  al sigàva: "Parsè mi cjòitu stu chì?

  Cun te ti pàrtis l'etèrn di stu cuàrp fer[112]
  che par na lagrimùta mi'è stat robàt;
  ma àltri i faràj cul toc che chì lè fer!

  Ben ti sas com'ta l'aria'ven adunàt
  chel umid vapòu che àga'l dovènta
  cuant che'n su'l va'ndà che dal frèit'l ven cambiàt.

  'Lòr chel mal volèj che malìsia tanta
  a la tal cjaf, movùt 'la'l fun e'l vint
  par natural virtùt so, tant puc santa.[113]

  Cussì la val, cul dì cal zeva finìnt,
  da Pratomàn al gran zòuc  si'a cujerzùt[114]
  di caligu, cul nul parzòra bulìnt,

  chè l'aria plèna a plòvi si'a metùt:
  l'àga colàva e taj fosàj zeva;
  surbìla nol podèva'l terèn dal dut;

  e com'che taj turìns pì grancj' vegnèva,
  a corèva vièrs'l flun real[115], rapida,
  cun fracas; fermàla nisùn podèva.

  Al sbocà dal gran flun la me cjàr frèjda
  scuntràt'la l'Archiàn furiòus e butàda
  tal Arno e la cròus tal pet disfàda

  che fat i vèvi a lòta finìda:
  pal font e rìvis mi menàva l'onda
  fin che cujèrt mi'a cu la so preda." [116]

  "Sìnt, cuant chi ti saràs tal mont tornàt, 'ndà
  che'l strachès dal viàs ti sarà zut via,"
  la ters'anima'a dit dop'la seconda,

  "recuarditi di me chi soj la Pia:
  Siena mi'a fat, e disfàt la Marèma:[117]
  ben lu sa chel che anelàda[118] pri'a

  mi vèva e sposàda cu la so gjèma.




  Purgatòri  Cjant Sest

  Cuant ca si finìs il zòuc da la zara,[119]
  chel cal pièrt al resta doloràt,
  ripetìnt i colps[120], e dulìnt l'impàra:

  duta la zent a va cul pì furtunàt
  che'n davànt al va, e un davòu ghi vèn,
  e'n'altri'n banda cal vòu ch'alc ghi vegni dat:

  parànt via, chistu e chel al scolta ben,
  chel che la so man'l tòcja, pì nol sburta;
  cussì si para da chej ca ghi fan sen.[121]

  Jò pur da ducj' chej spirs i stevi al'erta,
  la musa vièrs lòu ca e là voltànt,
  e alc prometìnt i la fèvi curta.

  Chì l'Aretìn a si'a fat avànt
  che dal crudèl Ghin dal Tac 'la vut la muàrt,
  e l'altri ch'a negàsi lè zut scjampànt.[122]

  Cun mans spuàrtis chì'l preàva pur, in part,
  Federico Novel e chel da Pisa
  cal vèva fat someà'l bon Marzuc fuàrt.[123]

  Jodùt i'ai'l Cont Ors e chel spirt di cjàsa
  so gjavàt fòu[124] par fastìdi o invìdia,
  secont luj, no par colpa so o causa;

  e chì'l sufrìs, chistu Pièr da la Bròcja,
  mentri ca'è'ncjamò ca che daj Brabàns,[125]
  che però pol èsi'ncjamò pì sporcja.

  Na volta restàt lìbar da ducju cuans
  chej spirs c'an preàt par ch'altris a prèjn
  di mòut che lòu 'pòsin prest doventà sans.

  Tacàt alòr i'ai, "A par ca mi nèghin,
  O lus me, certi peràulis dal to test[126]
  che decrès dal cjèl il preà a plèjn;

  e dom'di chistu a prèjn chej di stu post:
  invàn l'èse alòr dut se ch'ognun'l spera,
  o no mi'èse'l to dìzi ben manifest?"

  E luj "La me peràula a'è clara;
  e a no'è inutil la so sperànsa,
  se ben la zent a lès la me scritùra;

  che'l tant alt judìsi a no si sbàsa
  cuant ch'un fòuc d'amòu al fa ta un istànt
  chel cal sodìsfa chel che chì s'incjàsa;[127]

  E la ch'jò'i stevi stu punt considerànt,
  il preà 'nol comedàva il difièt,
  pars'che a Diu'no ghi si fev'avànt.[128]

  Ma s'encjamò dùbis ti'as o alt suspièt,
  no fermàti, che ic ben a ti lu dis
  se lus ca è fra il ver e l'intelèt:

  no saj si t'intìns; i dis di Beatrìs:
  ti la jodaràs la sù, insima'l crèt
  la sù ta stu mont, suridìnt e felìs."

  E jò: "Messèr, fami zi su svelt e drèt,
  che za no mi stràchi pì coma prima;
  za'i ti jòs se ombrèna cal fa il crèt."

  "I paràn via provànt di zi'nsìma,
  e vuèj, "'la dit, "i farìn se chi podìn;
  ma'l fat forma'la ch'adès no ti'as stima.

  Ma avànt d'èsi lasù, t'jodaràs prin
  chel ca si plàta davòu la culìna,
  cussì che'i so rajs da te no si ròmpin.[129]

  Ma jòjtu la che anima sidìna[130]
  che vièrs di nu besolùta a vuàrda:
  che n'insegnarà la via pì visìna."

  A ic 'sin zus: o anima lombarda,
  com'chi ti stèvis lì, superba e spresànt,
  cun tanta dignitàt tal vuli, vuàrda!

  Ic no ni zeva nuja domandànt,
  ma zì ni lasàva e oservàva dut
  com'un leòn cuant ca si sta riposànt.

  Par preàla, Virgilio visìn ghi'a zut,
  volìnt da ic savèj la mièj salìta;
  chè a la so domanda 'no'a rispundùt,

  ma dal nustri paìs e da la vita
  domandàt ni'a; e'l bon duce 'la tacàt:
  "Mantova. . .," ma dom'chist al veva dita

  che chel vièrs di luj a colp avànt si'a fat,
  dizìnt: "O Mantovàn, jò'i soj Sordèl
  dal to paìs," e l'un l'altri'la'mbrasàt.

  Ahi serva Italia, di dolòu hotel,
  naf sens'timonèj in ta gran tampièsta,
  siòra no di provincja ma di bordèl!

  Che bun'anima è stada sì svelta
  a sinti'l sun tant dols da la so cjèra
  da fàighi chì al so paesàn fiesta;

  e adès da te no son sensa guèra
  i vifs, che l'un l'altri si stan roseànt
  par chel che'un mur o un fosàl al sièra.

  Puòr' Italia, vuàrditi'ntòr e avànt,
  vuàrda i to mars, e vuàrda pur'l to sèn;
  di poscj' ca gòdin pas t'jodaràs di bant.

  Se àja zovàt ca ti scurtàs il fren
  il Justiniàn se la sèla 'è vuèjta?
  Sensa chel[131] no varèsin di vergògna'l plen.

  Ah zent chi ti dov'rès èsi devota
  e lasà ca si sinti Sèzar'n sela,
  se ben ti capìs sè che'l Signòu'l nota,[132]

  ma jòt com'che la bestia si ribèla
  pars'chè daj spiròns no ven corezùda[133]
  e la rèdina no ti sas usàla.[134]

  O Berto todèsc[135], no l'àtu jodùda
  sta puòr'Italia doventàda salvàdia?
  No postu tu domà sta bestia cruda?

  Ca còli pur dal' alt vera gjustìsia
  sul to sanc[136], e ca sèdi nova e clara,
  sì che'l sucesòu to cun timòu la jòdia![137]

  Tant tu che to pari i vèis fat gara
  par da profit a chej todèscs di distrès
  curànt puc dal ort e dal impèr la cjèra.[138]

  Ven a jòdi i Montècs e Capulès,
  Monaldos e Filipèscs, omp sensa cura:
  chej mal riduzùs e chiscjus pur, puarès.

  Ven, crudèl, ven, e jòt se vita dura
  ca'an i to siòrs, e cura i so malàns;
  e t'jodaràs Santaflou[139], com'ch'è scùra!

  Ven pur a jòdi la to Roma ca plans,
  puòr' vedula[140], e di nòt a clama:
  "Sèzar, parsè sinu cussì tant distàns?"

  Ven a jòdi cuant che la zent si ama!
  E se ni'ùn ti mòuf a vej di nu pietàt,
  vergògn'ti almàncu da la to fama.

  E sa mi permèt, Gjove, la to divinitàt,
  tu che par nu ti sos stat crucifis,
  a l'èse'l to just sguàrt a altris voltàt?[141]

  O èse preparasiòn che dal abìs
  dal to savèj ti fas par fàni dal ben,
  encja se'l coma nisùn di nu'l capìs?

  T'ogni sitàt d'Italia a è dut plen
  di tiràns, e un Marcèl al dovènta
  ogni vilàn ch'a fa da partizàn'l ven.

  O Firense, ti pos ben sta contenta
  di chista digresiòn ca no ti tòcja[142],
  par grasia da la to zent, ca no stenta.[143]

  Tàncjus'an gjustisia'n còu, ma sta frècja
  tars ven fòu par no rivà sens'pensèj al'arc;
  ma'l to pòpul 'la tal plen da la bòcja.[144]

  Tancjus a rifiùtin il comùn incàrc[145]
  ma'l to pòpul a lè pront a rispùndi,
  di volontàt so, e'l siga: "Dèjmi'l carc!"

  Contenta ti sos, chi ti'as di se gòdi:
  tu siòra, tu'n pàs, e tu cun judìsi![146]
  S'jò'i dis il just, l'efièt si pos ben jòdi.

  Atene e Lacedemona[147], che sì
  civìlis 'èrin ch'an fat l'antìchi legis,
  al bon vivi li dos a'an fat sen di sì;

  mentri tu ti vas tant pa li sutìlis[148]
  ta li to disposisiòns ch'a miès novembri
  no si'a'ncjamò se ch'in otobri ti fìlis.

  Cuanti di che voltis, ta st'ultin cuàdri,[149]
  lège, monèda, ufìsi e costùm
  mutàt i ti'as e rinovàt menbri![150]

  E se ben ti ti recuàrdis e t'jòs lum,
  in te t'jodaràs na puòra malada
  ca no pol pì cjatà ripòsu tal plum,

  e puc ghi zova ogni so ziràda.[151]




  Purgatòri  Cjànt Siètim

  Dopo che sti bièli fiestis a ni'a fat
  cun pì e pì gust tre o cuàtri voltis,
  "Cuj sèizu,"'la dit Sordèl, 'ndavòu tiràt.

  "Prin che ta stu mont a fòsin vignùdis
  l'animis degnis da zì sù da Diu,
  soteràt soj stat par mans Otaviànis.[152]

  Jò'soj Virgilio e se colpa i vèviu
  altri che'l cjèl i'ai pierdùt par no vej fede?"
  cussì chej doj; e jo lì a scoltàju.

  Com'chel ch'avànt di se al jot ch'an dè
  roba ca lu fa plen di maravèis,
  che crodi al stènta, e'l dis: ‘A'è. . .no'è.'

  Sì'l parèva luj; e dopo jù li sèis,
  e cul fa ùmil lè tornàt vièrs di luj
  e'ntòr di nòuf ghi'a butàt i bras intèis.[153]

  "O Gloria dal Latìn," a la dit, "par cuj
  se ca pos la nustra lenga 'la mostràt,
  o etèrn valòu di 'ndà chi'ai prin vièrt i vuj,

  cual mer't o grasia ti àja chì guidàt?
  S'jò'i soj di sinti li to peràulis dèn,
  dìzmi ta cual clàustri dal'infièr t'sos stat." [154]

  No par fa ma par no vej fat no'ai podùt
  jòdi l'alt sol che tu ti desìderis
  e che purtròp i'ai masa tars cognosùt.

  A lè un post[155] la jù no brut par martìris
  ma doma pal scur, 'ndà che i lamìns
  somèjn suspìrs e no sun di malòris.

  Lì i'èri jò cun chej 'nocèns di ninìns
  ch'èrin stas muardùs daj dincj'da la muàrt prin
  che'l prin pecjàt'l ves molàt i so rampìns;[156]

  Chì i soj cun chej che vistìs no si'èrin
  cu li tre virtùs santis, e sens' vìsi
  li altris[157] cognosùt e seguìt 'vèvin.

  Ma se tu ti sas e pos, un indìsi
  dàni che pì svels a ni fedi rivà
  'ndà che'l purgatòr ver a la l'inìsi."

  A la dit: "I saj ben pa'ndà ca si va,
  e lècit mi'è di zì sù e zirà 'ntòr;
  fin chi pos i pol, guidàt, sa ti va.

  Ma jot coma cal cala'l dì ca atòr
  e di zì lasù di nòt a no si pos;[158]
  alòr vuardàn di un bel post chì atòr.

  Un puc'n la'n dè ànimis chi no ti jòs:
  si ti vous i pol menàti la di lòu;
  gust d'jòdilis'varàn i sintimìns tos."

  "Ma coma?" 'la dit Virgilio, "s'un al vòu
  zì sù di nòt, al vegnaràja'mpedìt
  d'altris, o nol podaràja da besòu?"

  E'l bon Sordèl 'n cjèra'la rusàt 'l dèit,
  dizìnt, "Jòt, nèncja sta pìsula riga
  no ti pasarès dop'che'l sol lè partìt:

  e di altri'mpedimìnt non dè miga
  che'l scur da la nòt par zì pì in sù:[159]
  chel amòndi a la vòja gh'intrìga.

  Cun chel lì si pod'rès ben tornà in jù,
  al piè dal mont, timp pierdìnt zint 'torotòr
  mentri ch'l'orizònt il dì'l ten sièràt sù.[160]

  U chì, un puc maraveàt, il me siòr
  a la dit: "Pàrtini pur la chi ti ni'as contàt
  ch'èncja spetànt si pol vej plasèj, alòr.

  Da lì i si vèvin da puc distansiàt
  cuant ch'un intàj i'ai notàt tal mont lì visìn,
  com'che taj nustri mons da valòns ven fat.

  "U là," chel spirt 'la dit, "zì i volìn,
  'ndà che'l flanc dal mont al fa di se un grin;
  e propit lì il nouf dì i spetarìn."

  Ta'un troj d'un plan inclinàt i cjaminàvin,
  che tal flanc da la val a ni menàva
  e là tal miès di sta conca i zèvin

  Blanc, ros, òru e arzènt si jodèva;
  blu scur, tintis d'avorio e len lustràt,
  e smeràlt fresc intòr si godèva;

  dal'erba e daj flòus dentri di chel prat
  ducj'chej altris colòus sbiadìs a èrin,
  com che dal grant il pìsul lè superàt.

  Erba e flòus no dom'coloràs vegnèvin
  da la natura, ma di mil odòus
  an fev'un besòu, che tant lu gustàvin.

  ‘Salve regina' in tal vert e'n taj flòus
  animis sintàdis cjantà i'ai jodùt
  che dal di fòu no si sintèva la vòus.

  "Prin che'l sorèli'l zedi a nidàsi dut,"
  'la dit il mantovàn, che chì ni vev'partàt,
  "fra chiscj'no vorèis ch'jò vi guidi dal dut.

  Di stu scjalìn pì ben l'aspièt e l'àt
  di ognidùn i cognosarèis vuàltris
  cuant che lòu la jù i varèis visitàt.

  Mòtus al fa chel sintàt pì alt daj altris
  di no vej fat se che fa'l varès dovùt,
  e cul rest nol cjantàva cansòns sàcris.[161]

  Rodolf imperatòu l'èra, che podùt
  sanà'l varès che plajs d'un'Italia muàrta,
  che n'altri[162] di ricreà la fat di dut.

  L'altri ca somèa ca lu cunfuàrta[163]
  al regnàva taj poscj 'ndà che l'aga 'nas
  che Molda'n Elba e Elba'n mar 'parta:[164]

  Otacheri l'èra che com'frut in bras
  l'èra mièj di Vincislàu, chel barbùt
  di so fi, di vìsis plen, robis da mas.

  E chel cal sta cjacarànt--i dis di Nasùt--
  cun chel là ca la un bonàri aspièt[165]
  scjampànt e sfigurànt i gil, a murì lè zut.

  Vuardàit par là coma ca si bat il pet!
  Dèit n'ocjàda èncja a l'altri, ca la fat
  da la so man, cun tant di suspìrs, un jèt.

  Pàri e misièr son dal fransèis malàt:[166]
  la vita so 'san ch'è sporcja e visiàda;
  par chel ch'ognùn si sint tant disturbàt.

  Chel sì ben tresàt e ca si acòrda,
  cjantànt, cun chel ca la'l nasòn cussì grant,
  d'ogni virtùt'l veva plena la cuàrda[167]

  e se dop'di luj re'l fos stat pì avànt
  chel zòvin che davòu di luj l'èr' sintàt,
  alòr da vas a vas[168] sarès zut ben dut cuant;

  chist dìzi no si pos daj fràdis dal fantàt;
  Jacu e Federìc: ognùn l'èra re,
  ma nisùn l'èra com'l pari dotàt.[169]

  Ca rispùnti di nòuf amòndi rar'è
  la probitàt umana, e cussì'l vòu
  chel ca la da[170], che da luj d'invocà a'è.

  Èncja'l Nasòn il me pensèj'l va, e nol mòu
  cun chel àltri, Pieri, che cun luj'l cjànta,
  che Pulia e Provensa za sìntin dolòu.[171]

  Tant mancu di so simìnsa 'val sta planta,
  Com'che pì di Beatrìs e Margh'rita
  Costansa dal so omp'ncjamò si vanta.[172]

  Jodèit il re da la semplice vita
  sintàt là besòu, Rico d'Inghiltera:
  a la so simìnsa sì ghi va dreta

  chel che fra chiscj'si sbasa fin in cjèra,
  e'l vuarda'n sù, lè Gulielmo Marchèis,[173]
  par cuj Alesandria e la so guèra

  plansi a fan Monferàt e'l Canavèjs.




  Purgatòri  Cjant Otàf

  A èra zà l'ora ca volta'l pensèj
  daj navigàns e gh'intenerìs il còu
  tal dì ca'an saludàt i so amìs mièj;

  e che ogni nòuf pelegrìn di amòu
  a spuns, se'l cjampanà al sint da lontàn,
  ca par chel dì al plànzi ca lè cal mòu;

  cuant che jò a sinti i provavi in van,
  e a vuardà mi soj metùt un'alma
  che'n piè d'èsi scoltàda sens fèva cun man.

  Chì rivàda, levàt'a  ognùna palma,
  a si'a metùt a fisà vièrs l'Oriènte
  com'par dìz'ghi al Alt, ‘Altri no mi calma.'[174]

  Cun granda devosiòn ‘Te lucis ante'
  a'a suspiràt e cun sì dolsis notis
  che subit estasiàt mi'a stu ante.[175]

  Li àltris pur, tant dòlsis e devòtis,
  a l'an compagnàda par dut l'ìn intèj,
  cuj vuj alsàs ta li rodis pì altis.[176]

  'Ngùsa chì, letòu, i vuj al ver, a'è mièj,
  che'l vel a lè adès cussì tant sutìl,
  ch'il trapasàlu dentri lè tant lizèj.[177]

  Jo'i'ai jodùt dut chel esèrcit gentìl
  subit dopo, sidinùt, vuardà in sù
  coma cal stes spetànt, ùmil e pàlit;

  e jodùt i'ai dal alt vignì fòu e jù
  doj ànzuj cun do spadis infogàdis
  ma cu li so puntis rotondàdis sù.[178]

  Vèrs coma fueùtis apèna nasùdis
  'vèvin li vèstis, che da vèrdis plùmis
  davòu movùdis 'èrin e svintulàdis.[179]

  Un subit sù di nu'la pojàt l'àlis
  e l'altri tal'altri orli ju lè zut,
  cussì che la zent tal miès t'jodèvis.

  Il cjaf biòndu'n lòu i vèvi ben jodùt;
  ma ta la musa'l vuli si smarìva
  com'un si cunfùnt la ch'è tanta virtùt.

  "Ognùn dal grin di Maria chì'l riva,"
  la dit Sordèl, "par protèsi chista val
  dal sarpìnt che fra puc u chì al riva."

  Alòr jò, plen di timòu d'jòdi stu tal,
  voltàt mi soj'atòr e dòngja tiràt
  al me duce, tremànt d'jòdi'l rivàl.

  E Sordèl, "Stu avalamìnt ni'a partàt
  tra sti grand'òmbris; a lòu ghi parlarìn:
  a si la godaràn a vèjvi scuntràt."

  Tre pas a mi'an partàt jù un puchitìn,
  fin sot, e un i'ai jodùt cal miràva
  me com'che di cognòsimi'l ves murbìn.[180]

  Èra l'ora che l'aria s'imbrunìva
  ma no cussì tant che tra'i sos e i mes
  a no sclarìs se che prin a platàva.[181]

  Vièrs me si'a fat, e jò vièrs luj i'ai fat'l stes:
  Gjudice Nin gentil, cuant ca mi'a plasùt
  di jòdi chi no ti'èris cuj danàs stes!

  Il bièl saludà no lu vin sigùr tasùt;
  domandàt 'la dopo: "Cuant sotu partìt
  da l'àghis lontànis[182] e ta stu mont vignùt?"

  "Oh, par dentri di chej poscj' triscj'," i ghi'ai dit,
  "i soj vuèj vignùt, e'i soj'n prima vita,
  prin che, sì zint, da l'altra i vedi dirìt."

  E com'ca'an sintùt se chi'ai dita,
  luj e Sordèl un puc'ndavòu si son tiràs,
  com'zent ch'un puc di smarimìnt subìt'a.

  L'un al mestri e l'altri a un daj sintàs
  si'a voltàt, sigànt: "Su, ven chì, Coràt!
  cual ca lè'l volèj di Diu'dès t'jodaràs."

  E 'lòr a mi: "Ti'as di'èsighi sì tant grat
  a chel che dal alt cussì ben al plàta
  il so prin parsè, che lì no lè maj cjatàt,

  cuant chi ti sarès aldilà d'l'ondàta
  diz'ghi ca prej par me la me Gjovàna
  la'ndà ch'ai'nocèns risposta ghi'è data.

  D'amàmi'crot so mari no'è pì buna
  dop'che bandonàt vev'li fàsis blàncis
  ch'è mièj ch'encjamò bràmi, puòra femina![183]

  Par via di ic cussì ben si capìs
  cuant ch'in femina'l fòuc dal amòu'l dura,
  se'l vuli nol'impìa, o li palpàdis.[184]

  No'I farà na sì bièla sepultùra
  la vipera che'l milanèjs'l met avànt
  com'cal varès fat il gjàl di Galùra.[185]

  Cussì luj al dizèva, segnàt dut cuant,
  tal so aspièt, da chel just risintimìnt
  ch'un bel puc entri'l so còu'l zeva 'nflamànt.

  I me vuj, golòus, stèvin tal cjèl curìnt
  fin la che li stelis a son pì tàrdis[186],
  com'na roda che visìn dal miès 'stin jodìnt.

  E'l duca: "Fiòl, lasù se chi ti vuàrdis?"
  e jò a luj: "Là, a che tre flamùtis[187]
  ca fan ardi dut il polo ta sti bandis."

  Alòr luj a mi: "Che cuatri stelùtis
  chi t'jodèvis stamatìna 'son la jù
  e la ch'èrin chès son zùdis chìstis."

  Luj'l parlàva, e Sordèl la dit: "Jòitu
  la'l nustri 'versàri?[188] E la continuàt
  alsànt il dèit chè luj'l podès jòdilu.

  Ta che banda che nùja 'ten riparàt
  stu pìsul post valàt, a l'èra chel madràs,
  forsi, ch'a Eva'l mangjà amàr ghi'a dat.[189]

  Tra l'erba e flòus al vegnèva chel mal strisànt bas
  ogni tant il cjaf o la schèna voltànt
  e lecànt com'nemàj ca si tegnin lisàs.

  Jodùt no'ai, ne'i pol dìzi pì di tant,
  com'che chej anzuj dal cjèl si son movùs
  ma movùs si son, l'un a l'altri, la 'vànt.

  Ca sbatèvin li so verd'àlis ju'a sintùs
  il sarpìnt, che svignà via i ànzuj'an fat,
  e'n taj so poscj' subit svualànt a son zùs.[190]

  Il spirt ca si vev'al Giudice partàt
  al so clamà, durànt dut cuant chel asàlt,
  d'intòr di me nol veva i so vuj gjavàt.

  "Che pa la flama ca to parta in alt
  ti cjàtis tal volèj tanta cera,
  cuant ca bastarès pal zi tal pì alt smalt,"

  luj la tacàt, "se na nuvitàt vera
  da la Val di Magra, o di lì visìn
  ti sas, dìzmila, ch'jò'i ven da che cjera."

  Là i vegnèvi clamàt Corad Malspìn;
  no soj chel antic, ma da luj soj vegnùt:
  i mes ghi'ai dat l'amòu che chì'l ven pì fin." [191]

  "Oh," i ghi'ai dita, "jo'i no soj maj zut
  taj vustri pajs, ma 'ndà l'ese il post
  che'n Europa cognosùs no son dal dut?

  La fama ch'onòu ghi da al vustri post
  fuart a clàma i vustri siòrs e contràda
  che pì che'i visìns i lontàns la san pitòst;[192]

  e'i vi zùri che, se sù'i vaj di strada,
  la vustr'onoràda zent no sufrirà
  dal valòu da la so borsa e spada.[193]

  Dirìt'a otèn dal'usu e natura
  che, encja se'l mont da trist cjàf stuàrt'l ten,
  dreta a sta ta'un mont cal fa tant'pòura." [194]

  E luj: "'Dès va, che'l sol a pojàsi nol ven
  par ben sièt voltis tal lièt che il montòn
  cuj so cuàtri piè'l cujèrs e dur al ten,[195]

  di mòut che la to tanta bièla opinion
  tal miès dal to cjàf ti vègni'nclaudàda
  da clàus pì gros che storis d'altris 'son,

  se la corsa dal just[196] no ven fermàda.




  Purgatòri  Cjant Nonu

  La concubina[197] di chel Titòn antic
  za tal barcòn dal'oriènt s'imblancjàva,
  al di fòu daj bras dal so amàt amìc;

  di gjèmis la so front dut'a luzèva,
  metùdis jù'n figura dal freit nemàl[198]
  che cu la coda la zent al sbatèva;

  e la not ca zeva sù a pas normal
  doj'n davèva fas tal post'ndà chi èrin
  e'l ters za a calàva e zeva a val;[199]

  cuant ch'jò, che li pars d'Adàm mi formàvin,[200]
  vinsùt dal sun, ta l'èrba mi soj sdrajàt,
  là 'ndà che ducjus sinc i si sintàvin.[201]

  A prin dì, cuant che'l matutìn'l ven 'nunciàt
  tant bunorùta da la sisilùta,
  che d'antìchi làgnis si'a forsi recuardàt,[202]

  e cuant che la nustra mins singarùta,
  pì da la cjar che dal pensèj movùda,
  'nta visiòns c'an alc di divìn si buta,

  tal sun mi'a parùt d'jòdi, suspindùda
  in alt, un'àcuila cun plumis doràdis,
  e par calà pront'èra la so alàda;

  e mi parèva d'èsi 'ndà ch'èrin stàdis
  da Ganimèd bandonàdis li zens sos
  cuant che rapìt l'èra stat ta zonis altis.[203]

  Jò'i pensàvi: "Forsi chist'a razòns sos
  par èsi chì, e forsi ta n'altri lòuc
  no vòu partàni sù cun che sgrifis sos."

  Ma parùt mi'a che dop'èsi zud'atòr un puc,
  com'un lamp, terìbil, jù a si lancjàs
  e che me a mi rapìs sù vièrs il fòuc.[204]

  Chì parèva che tant ic che jò i ardès;
  e sì cjalt l'èra'l fòuc chi vevi 'maginàt,
  ca la fat sì che il me sun si rompès.

  E com'che Achìl stes si veva sveàt,
  vuardànt in ziru cuj vuj spalancàs,
  sens'savèj indà ca l'èra capitàt,

  dop'che la mari cul frut'ndurmidìt'n bras
  da Chiron a Schir lu veva trafugàt,[205]
  da'ndà che'i grecs a cjòilu dop'èrin stas,

  cussì sveàt mi soj jò, e'l sun scjampàt
  mi'è dal cjaf, e restàt i soj dut smuàrt
  com'omp che, spaurìt, al sta lì dut glasàt.

  In banda i vevi doma'l me cunfuàrt[206],
  e za l'èra alt il sol pì di do òris,
  e vièrs il mar i vev'jò voltàt il sguàrt.

  Il me siòr 'la dit: "N'ocòr chi ti tèmis;
  dati coràgju su, chi stin za rivànt:
  no calà, ma aumènta li to fuàrsis.

  Il purgatòri lè la chi stin vuardànt:
  jòt la'l sbals ca lu circonda torotòr;
  par là si entra, par chel sclap la avànt.

  Bunorùta, al cricà di stu dì, alòr,
  cuant che l'ànima di dentri durmì'a
  su'i flòus che chel post[207] la jù an da dut'ntòr,

  'na siòra 'è vegnùda, ch'a dit: ‘Soj Lusia:
  lasàit chi cjòli stu chì cal sta durmìnt;
  judàlu'i vuèj cal pòsi parà via.'

  Sordèl cu l'àltri gran formis restàt 'sint,
  ic a ti'a cjolt sù, e cul vignì dal dì
  su è vegnùda, cun me davòu seguìnt.

  Pojàt a ti'a chì, ma prin mi'an fat jòdi
  i so vuj, cussì bièj, ch'entràda vièrta[208];
  ic e'l sun alòr son zus[209], chist ti'as da cròdi."

  Com'omp ca no la pì dùbis par scorta
  e cal cambia in cunfuàrt la so pòura
  dop'che la veritàt ghi ven scujèrta,

  cussi jò; e com'che pì serèn na vùra
  il duca me mi'a jodùt, sù par chel sbals
  si'a movùt, cum me davòu, vièrs l'altùra.

  Letòu, tu ti jòs ben com'che ta poscj' pì als
  i parti'l me sogjèt, ma se cun pì art
  lu'mplenìs, no maraveàti di stu sbals.

  Si sin visinàs, e rivàs ta na part
  da'ndà che chel che prin mi parèva rot
  coma che un gran sclap un mur al ten viàrt,[210]

  ma jodùt i'ai na puàrta cun tre scjalìns sot,
  di colòus divièrs, ch'a ic a partàvin,
  e un puartèj ch'encjamò nol fèva mot.

  Com'i me vuj pì e pì si vierzèvin,
  sintàt tal scjalìn pì alt jodùt a l'an
  ma vuardàlu'n musa a no podèvin;[211]

  e una spada[212] nuda'l veva in man
  ca rifletèva i rajs vièrs nualtris,
  che jò spes il cjaf i alsàvi, ma invàn.

  "Dizèit subit sù: se volèizu vualtris?"
  luj a la scuminsiàt, "Cuj ca vi parta?
  Vuardàit che'l zì sù lè dur: chist lè'un avìs."

  "Na siòra dal cjèl, di chist esperta,"
  a ghi'a dit il me mestri, "puc pì'n avànt
  a ni'a dit: ‘Zèit sù: la ca'è la puarta'."

  "Che ic ben vi guidi a vignì avànt,"
  cun bel fa il puartèj 'la di nòuf tacàt:
  "alòr fèivi avànt, si'l volèjs sì tant."

  E su'i sin zus; e tal prin scjalìn[213] rivàt,
  di marmul blanc, cussì net e lìmpit,
  jo'i mi soj coma ta'un spièli vuardàt.

  Il secònt l'èra tinzùt pì che scurìt,
  di na piera gropolòsa, e sècja,
  e da tancju sclaps in lunc e'n larc sculpìt.

  Il ters,  in alt una grangròsa macja,
  d'un rosàstri flameànt mi parèva,
  com'che da un taj il sanc al scor e'l macja.

  Ta stu scjalìn i so piè al tegnèva
  l'ànzul di Diu, tal'entràda sintàt,
  che pièra di diamànt[214] a someàva.

  Sù par chìscju tre scjalìns a mi'a tiràt
  volentèj'l duca me, dizìnt, "Domanda,
  umil, daj 'mpedimìns di èsi liberàt." [215]

  Ai so piè butàt mi soj, devòt 'vònda:
  di lasàmi entrà i lu'ai imploràt
  ma'l pet tre voltis prin mi'ai dat na batùda.[216]

  Sièt P in ta la front alòr mi'a tracjàt
  cu la punta da la spada e "Lava ben
  sti plàis,"  'la dit, "cuant che dentri to sos pasàt." [217]

  Sinìza suta o èncja sut terèn
  'l stes colòu'vèvin dal so vistìt, e lent
  da sot di stu vistìt do clafs[218] al otèn.

  Un'èra di oru e l'altra d'arzènt:
  prin cu la blàncja e dop'cu la zàla
  sen ghi'a fat a la puàrta che fat mi'a contènt.

  "Se na claf un nol sav'rès ben usàla,[219]
  e stuarta'zarès ta la sieradùra,"
  luj ni'a dit, "no si entra alòr ta sta sala.

  Un'è pì buna, ma 'mòndi da l'altra
  ocòr d'art e d'inzèn prin ca si vièrzi,
  pars'che par sdifà'l grop tant a lavòra.[220]

  Da Pieri l'ai vuda, ca mi'a dita d'èsi
  pì pront a vèjla vièrta che sieràda,
  basta che la zent ai me piè si sbàsi."

  La sacra puarta, dop'vèjla pocàda,
  'la dit: "Entràit, ma tegnèivi ben necuàrs
  che fòu'l torna chel che'n davòu al vuarda." [221]

  E cuant che fòu ta chej càncars dut stuàrs
  i spìguj a tègnin di sta puarta sacra,
  che di metal a son e tal sun son fuàrs,

  Sì tant no'a rugnàt ne mostràt sì amàra
  la Tàrpea, cuant che cjòlt ghi'è stat il bon
  Metèl, par cuj a'è dop'restàda magra.[222]

  Jò'i mi soj voltàt, atènt, vièrs il prin tòn
  e ‘Te Deum laudamus' mi pareva
  di sinti, un mist di sun dols e cansòn.

  Na imàgin sìmil a mi rindèva
  se chi sintèvi, com'ca susèit a voltis
  cuant che un a cjantà cul organ al va;

  che si e no s'intìndin li peràulis.




  Purgatòri  Cjant Decim

  Entràs i'èrin tal sojàr da la puàrta
  che pal mal d'amòu puc era usàda,
  ch' jòdi'a feva dreta la via stuàrta,[223]

  dal sun sintùt i'ai ca vegnèva sieràda;
  e s'jò'i ves i me vuj vièrs di ic voltàt,
  se scusa par stu fal sarèsia bastàda?

  Su'i zèvin pa'un trojùt 'nta rocja'ntajàt,
  che da na banda a l'altra si movèva,
  com'onda ca va e dopo a ven d'un trat.

  "Chì a'è mièj sta'tèns indulà ca si va,"
  il me duca'la tacàt, "e tègnisi
  tacàs al mur cà a là che'n dentri'l va."

  Plan plan i vin cussì dovùt alsàsi,
  tant che prin la fetuta da la luna
  a'è rivàda tal so jèt par pojàsi,

  che nu fòu dal sclap 'fòsin zus a la buna:
  ma cuant che fòu sin rivàs, lìbars e vièrs,
  'ndà che'l mont in davòu a si radùna,

  jò amondi stràc e ducju doj incèrs
  pa 'ndulà zì, si sin fermàs ta chel plan
  solitàri pì che stràdis taj desèrs.

  Dal'orli dal straplòmp, ca lè puc lontàn,
  al piè di che alta riva ca va'n sù,
  tre voltis misurà si pos'l cuarp umàn;

  Tant'n cà che'n là'l me vuli'l vuardàva sù,
  tal flanc di destra e ta chel di sinistra,
  e cussì èra par dut'sta curnìs ca su.[224]

  Lasù'i vèvin'ncjamò fers i piè'n cjèra
  cuant ch'i'ai jodùt che che riva dut 'ntòr,
  che ripida'n salìta a no era,

  ma'era'nvènsi di marmul candid e siòr
  d'intàjs sì ben ornàs che ne Policlèt
  ne Natura di mièj 'n dàn atorotòr.

  L'ànzul che'n cjèra lè vegnùt cul decrèt
  da la pas par sì tant timp lagrimàda,[225]
  che'l cjèl a vierzèva dal so lunc divièt,

  davànt ni'era in forma rafiguràda
  ta'un intàj cal veva di grasia tanta
  da parèj imàgin di vòus dotàda.

  Zuràt si varès che ‘Ave!' 'l ves dita,
  pars'che chì l'imàgin pur di che s'jodèva
  che'l grant amòu'a vièrt cun clàf adàta;

  e dal fà chista ca dizès 'parèva,
  ‘Ecce ancilla Dei,' ta la maniera
  ch'un stamp la cera a tèn e tegnèva.

  "Nòsta fisàti dom'ta na figùra,"
  'la dit il me bon mestri, e lu'ai sintùt
  da che banda 'ndà che'l so còu a l'èra.

  Par chel ziràt i'ai jò i vuj, ch'an jodùt
  davòu di Maria, da 'ndà cal parlàva
  chel che fin u chì a mi veva movùt[226],

  un'altra storia che la rocja'contàva;
  par chel, pasàt Virgilio, mi soj fat pres
  par che'l me sguàrt d'jòdila ben'l volèva.

  A l'era intajàt lì tal marmul stes
  il cjar, da nemàj tiràt, cu l'arca santa,
  ca si tèm par compìt che Diu nol dès.[227]

  Lì in front a era zent, e duta cuanta,
  spartìda in sièt còrus, a doj daj me sens[228]
  dìzghi parèva, "Èco,sta zent'a cjanta."

  In chista maniera, al fun dal'insèns
  che imaginàt l'èra, i vuj e'l nas
  dal sì e dal no di discors 'èrin plens.

  'Ndavànt ghi zeva di stu benedèt vàs,
  balànt miès disvistìt, e l'ùmil salmista,[229]
  e pì e mancu re l'era 'dès stu pajàs.[230]

  Di front di David, in plena vista
  ta'un barcòn di un palàs, Micol 'vuardàva
  com'femina doloràda ma trista.[231]

  Movùt mi soj lì che'l sguàrt mi tiràva,
  lì ch'jòdi i podèvi un'altra storia
  che di davòu di Micòl s'iluminàva.

  Figuràda chì era l'alta Gloria
  dal gran Romàn[232] cal veva sì tant valòu
  che sistùt 'la Gregorio'a la gran vitòria.

  I staj parlant di Trajan, l'imperatòu;
  e na vedulùta a era lì al fren[233]
  dut plena di lagrimis e di dolòu.

  Dut intòr il post l'era pestàt e plen
  di cavalerìs, e tal'òru l'àcuilis
  sor'di lòu il vint'l movèva cun vaevèn.[234]

  La puarèta, ta stu bacàn d'imàginis,
  "vendichèimi, sjòr," dìzi a parèva,
  "pal me frutùt muàrt; t'jòs li me làgrimis."

  "'Dès speta," luj rispùndighi'l someàva,
  "fin ch'jò'i tòrni." E alòra ic: "Sjòr me,"
  com'una che tant dolòu a sufrìva,

  "e si no tornàis?" E luj: "Chel par me
  t'judarà." E ic: "S'altri a fan dal ben
  se ti zòvia, se il to usàt a no lè?" [235]

  Alòr luj: "Dati cunfuàrt; ben mi convièn
  fa'l da fa, e nisùn, prin, di chì mi gjàva;
  cussì'l vou'l just, e la pietàt mi ritèn."

  Chel ca no la maj jodùt roba nova[236]
  a la produzùt stu visìbil parlà,
  cal par stran pars'che par nu lè roba nova.

  Mentri ch'jò mi la god`evi a cjalà
  sì tanti figùris di asiòns ùmilis,
  e'l gust che'l so fabri'l veva d'jòdilis là.

  "Èco, par cà; ma di mòvisi 'son lèntis
  st'ànimis," mormorànt'l zèva'l poeta:
  "scju chì ni faràn jòdi l'altri scjàlis."

  I me vuj, che sta roba 'miràvin duta,
  par jòdi nuvitàs, che tant ghi plàsin,
  vièrs di luj voltàs si son, a la svelta.

  I no vuèj però, letòu, ca ti màncin
  i to bojs propòsis par zì a sinti
  com'che Diu'l vou che i dèbis si pàjn.

  Tal coma da la pena puc fèrmiti:
  pènsa a se ca seguìs, pènsa ch'al pèsu
  dut'l mal cul gran judìsi'l zarà a smèti.

  Jò'i'ai tacàt: "Mestri, se ch'jò'i jòt che'n su
  al ven vièrs nu, a no somèjn persònis,
  e no saj se che tal jòdi mi ven sù."

  E luj a mi: "Li condisiòns tant gravis
  dal so turmìnt a bas li fan sta'n cjera,
  sì che'i me vuj sigùrs no'èrin stas d'jòdilis.

  Ma vuàrda fis là: 'dès ti pària vera
  d'jòdi se che di sot di chej claps a ven?
  d'jòdi za ti pos com'ca fan guèra."

  Puòrs cristiàns, che di superbia'n vejs a plen
  e che'i vuj da la mins vuàrps ju vejs, sì tant
  muj i sejs di zì là ca no vi convièn,

  che di èsi cavalèis no zèis maj pensànt,
  nasùs par formà l'angèlica pavèa
  che sens'onòus e bès vièrs il just'va svualànt!

  E'ntànt che'l vustri spirt in alt'l svualasèa,
  besteùtis i sejs in stat imperfèt,
  com'vièr ca le'ncjamò ca s'impavèa.[237]

  Coma par sostègni un solàr o tet,
  impleàda ogni tant una figura
  a si jòt ca unìs i zenòj al pet,

  ca fa di se che ver no lè na pèna vera
  nàsi'nta chel ca la jòt; e cussì fas
  chej i'ai jo jodùt, cuant ch'ju'ai jodùs cun cura.

  Ver lè che pì o mancu 'èrin contràs
  secònt ca vèvin pì o mancu'n schena;
  e chel che pì pasiènsa'l veva taj so às,[238]

  planzìnt dìzi'l parèva: "Basta pèna!"




  Purgatòri  Cjant Undicèsin

  "O pari nustri, che la sù'n alt ti stas,
  par nùja limitàt, ma pì par amòu
  che paj prin efiès[239] di la sù ti'as,

  cal sèdi lodàt'l to nòn e'l to valòu
  da ogni creatura, com'ca va ben
  di dizighi grasis al to bon vapòu.[240]

  Ca vegni pur vièrs nu la pas dal to règn
  che fin a ic i no podìn par intèj,
  s'ic no ven, nencja cun dut il nustri'nzèn.

  Coma che i to ànzui dut il so volèj
  a te lu sacrìfichin, cjantànt osàna,
  cussì ca fèdin'i òmis dal so podèj.

  Com'i'altri dìs dami 'ncja vuèj la màna,
  che sensa di che ta stu desert àrit
  'n davòu'l va chel che di zì'n davànt s'afàna.

  E coma che nu il mal chi vin sufrìt
  a ducj'ghi perdonàn, tu pur perdona
  par bontàt, sensa vuardà'l nustri merit.

  La nustra virtùt, ca no'è tant buna,
  nòsta pruvinà cul vecju'versàri,
  ma cjoigh'la da luj che tant lu spiròna.

  Ma, caro siòr, chist'ultin desidèri
  no lu vin par nuàltris, ca no ni ocòr,
  ma par chej ca ghi sarà necesàri." [241]

  Bojs augùrs par lòu e par nu dut atòr
  preànt scju chì a zevin sot chel pèjs grant
  che ogni tant ta'un brut sun ni ven intòr.

  Sufrìnt turmìnt, chi pì chi màncu[242], avànt
  a zèvin, e'n su, fin ta la prima curnìs,
  il cjalìn dal mont u chì plan plan purgànt.

  Se di là sempri ben da nu a si dès,
  di là par nu di dìzi e fa ben 'pòdin--
  no?--chej ch'an al volèj 'na buna radìs.[243]

  Il so ajùt ben li pècjs ni làvin,
  ches partàdis chì, sì che purs e lizèjs
  ta li ròdis stelàdis zì fòu 'pòdin.[244]

  "Se gjustìsia e pietàt vi cjòlin il pèjs
  si che sì i podèdis ben move l'àla,
  e zì'n sù secont i vustri desidèis,

  mostràini par cuala man vièrs la scjàla
  pì curt'è la strada, e sa'è pì d'un pas,
  cual'èse che mancu ripid al scala?

  Chè chist che cun me'l ven, davòu d'un pas,
  cargu da la cjar d'Adàm ca lu vistìs,
  di zì'n sù a mal'vòja'l ralènta'l pas."

  Li so peràulis, tornàdis a chìstis
  che chel che jò'i seguìvi dit al veva,
  no si sa da cuj ch'èrin stàdis dìtis;

  ma dit lè stat: "A destra pa la riva
  cun nu vegnèit, e i cjatarèis il pas
  che scalà'l pol encja persona viva.

  E se d'jòdi'n su stu clap no mi limitàs,
  che'l me fa da gran bacàn al doma
  e il me cjàf mi fa tègni amòndi bàs,

  chist ch'encjamò'l vif, e nisùn lu clama,
  par jòdi si lu cognòs lu vuardarès
  e par fàighi dòu dal pèis chi vin 'nsìma.

  Latìn[245] i'èri e fi d'un gran tosc i sarès;
  Gulielmo Aldobrandes me pari l'èra;
  se cognosùt lu vèjs, i no savarès.

  L'antìc sanc e la nobiltàt intèra
  daj me grancj' mi vèvin fat sì arogant
  che, maj pensàt a nustra mari cjèra,

  dispièt mi feva ogni omp cussì tant
  ch'a murì soj zut; coma, i Sanèis lu san
  e lu sa a Compagnatic ogni fant.

  Jò'i soj Ombert; e no doma a mi dàn
  mi'a la rogànsa fat, ma'i me parìncj' pur
  da ic a son stas inviscjàs tal malàn.

  E chì mi tocja alòr partà stu pèjs dur,
  par ic, si che Diu'l resti sodisfàt,
  si no da vif, da muàrt lu parti di sigùr."

  Intànt chi scoltàvi i'ai'l cjaf'n jù sbasàt;
  e un di lòu, no chistu cal parlàva,
  si'a stuarzùt sot'l pèis ca lu tegnèv'intrigàt,

  e jodùt mi'a e, cognosùt, mi clamàva,
  tegnìnt i vuj cun tant'fadìja fis
  sul me cjaf bas che cun lòu si movèva.

  "Oh!" ghi'ai alòr dit, "no sòtu Oderìs,
  l'onòu di Gubio e l'onòu di che art
  che 'luminà[246] clamàda'è a Parìs?"

  "Fradi," 'la dit, "a rìdin[247] in pì gran part
  li tèlis pituràdis da Franc Bolognèis:
  l'onòu lè adès dut so, e me in part.

  I no crot chi sarès stat cussì cortèis
  mentri chi vivèvi, pal me volèj grant
  dal'ecelènsa ch'èra taj me pensèis.[248]

  Il fìo chì si pàja par èsi sì rogànt;
  e chì'ncjamò'i no sarès sa no fos stat
  che, podìnt pecjà, a Diu'i'ai vuardàt'avànt.[249]

  Oh se sbòsa ch'è l'umana podestàt!
  Cuant puc che'l vert ta la pica al dura,
  sa no riva la grosolàna etàt.[250]

  Crodùt'l veva Cimabue ta la pitura
  di èsi'l mièj, ma 'dès Giotto lè pì'n alt
  e la fama di chel a'è in jù, pì scura.

  Cussì l'un al altri Guido a ghi'a cjolt
  la gloria da la lenga; e forsi lè rivàt
  chel ch'ai doj fòu dal nit ghi farà fa'un salt.[251]

  La fama dal mont no è altri che flat
  di vint, cal tira prin chì e dopo là,
  e, cambiànt banda, cun altri non'l ven clamàt.[252]

  Se vous varàtu'n pì se vecja si mola
  la to cjar, che si ti fos muart
  prin che "schejùs" e "papa" ti ves lasàt là,

  di chì a mil àis? Ca son pì curta part
  dal spàsiu eterno, che'l movi da li sèis
  al sircul che pì tars tal cjèl'l ven tuàrt.[253]

  Chel cal cjamìna cussì lent, com'ch'jodèis,
  chè davànt, lu plaudèva Toscana duta;
  e'dès a Siena 'pèna'un murmur lu sintèis,

  indà che siòr l'èra cuant che distrùta
  la rabia di Firense'è stada, ca era
  nòbil indà che adès a'è puta.

  La vustra fama'è com'erba'n cjera
  che'l colòu a cambia, e chel[254] la sbiadìs,
  sì che fòu'ven cruda e sècja da la cjera."

  E jò: "Dizìnt cussì ti m'incoràgis
  a èsi ùmil e a disglonfà'l me malàn:[255]
  ma cuj l'ese chel cun cuj ti parlàvis?"

  "Chel," a la dit , "a lè Provensàn Salvàn;
  e chì lè pars'che presuntuòus lè stat
  di partà Siena duta'nta la so man.

  Cussì l'èra e sì'l và, maj riposàt,
  dop'ca lè muàrt: cu la stesa monèda
  si pàja chel che di là'l veva mas'ausàt."

  E jò: "Se chel spirit cal speta'n banda,
  prin di pentìsi, l'òrli da la vita,
  ca jù'l sta e nol ven ta sta sbalsàda,[256]

  se'l bon preà ajùt a no ghi parta,
  prin ca pasi tant timp cuant ca la vivùt,
  com'ès'che chì concedùt ghi'è stat di sta?"

  "Cuant ca l'èra plen di Gloria cujerzùt,"
  a la dit, "dut lìbar tal Cjamp di Siena,
  copànt la so vergògna, a si'a metùt;

  e lì, par tirà'un so compàj fòu di pena
  cal sufrìva ta na presòn di Carli,
  a tremà'si'a riduzùt par ogni vena.[257]

  Pì i no dis, e scur i saj chi parli;
  ma no pasarà tant timp, che'i to visìns
  ti lu faràn ben capì[258]; ma lasàn lì.

  E chist'opera a ghi'a cjolt chej cunfìns.[259]




  Purgatòri  Cjànt Dodicèsin

  Di pari pas, com' nemàj ca van al zòuf,
  jò'i zevi cun che anima cargàda
  fin che pal bon mestri or'èra d'alc di nòuf;

  e 'lòr 'la dit: "Làsiu e fa pì strada
  che chì a piè o'n carèta si si ràngja;
  chel cal pos, besòu si jùda avònda.[260]

  Ècomi alòr 'ndresàt, com'chel dongja
  al voleva, encja se il me pensèj
  bas e ùmil a Oderìs ghi 'era dongja.[261]

  Movùt mi'èri, e'i seguìvi volentèj
  i pas dal me maestro, e jò e luj
  zvels i zèvin cul pas amondi lizèj;

  e luj mi'a dit: "Volta pur in jù'i to vuj:
  ben ti farà e sinti tant pì sigùr,
  d'jòdi se ch'è sot daj to piè, cuj to vuj."

  Com'par che'l so recuàrt nol resti tal scur,
  li lastris insima daj puòrs soteràs
  sens a'an di se ch'èrin prin da zì tal dur,[262]

  'ndà che tanti voltis si resta turbàs
  da li spunzùdis ca dan li memòris,
  ma dom'i pì pìos'vègnin ben spironàs;

  Sì mi son lì parùdis[263], ma pì bièlis
  secont i dizèns ritràs, e figuràs
  tal troj che su'l zev'ta stu mont, pa li bandis.

  Jodùt i'ai chel che fra ducju i creàs
  il pì nòbil a l'èra stat[264], jù dal cjèl
  chì'n banda saetànt colà fin a bas.

  Jodùt i'ai Briareus, che da'un folc dal cjèl
  impiràt, distr'àt l'èra ta st'altra part,
  in cjera, cun dut il pèjs dal mortal gjèl.

  Jodùt i'ai Timbreus, Pallade e Mart,
  'ncjamò armàs, di so pàri ducj' atòr
  ca miràvin i tocs[265] daj Gigàns, ogn'un muàrt.

  Jodùt i'ai Nembròt[266], ai piè da la gran tòr,
  na vura spierdùt, che chej'l vuardàva
  che rogàns com'luj stas' èrin a Senror.[267]

  O Niobe, che'l to sguàrt'l sufrì'l mostràva,
  com'ch'jodèvi ben segnàt ta la strada,
  tra sièt e sièt fiòj, ch'ognùn ghi mancjàva.[268]

  O Saul, com'che ta la so stesa spada[269]
  muàrt i ti parèvis chì a Gelboè,
  che dop'no'a sintùt ploja ne ruzàda!

  O mata d'Aragna, sì jò'i jodèvi te
  za mièza ragna, dulìnt 'ntà li pesòtis
  dal lavòru che tant puc zovàt a ti'è.[270]

  O Roboàm[271], ca no par chi ti minàcis
  chì'l to disèn, ma cun to grant spavìnt,
  un cjar lu parta'n alt, e nisùn lu seguìs.

  Al mostrava 'ncjamò il dur pavimìnt
  com'ch'Almeòn a so mari ghi'a fat tant
  cjar pajà'l maldestinàt adornamìnt.[272]

  Al mostrva com'che'i fis si son fas avànt
  e butàs su Senach'rib dentri'l templi,
  e com'muart l'an lasàt li, da chel istànt.[273]

  Al mostràva'l cadàvar e'l macèl, lì,
  fat da Tamiri, cuant ch'a Cir ghi'a dit:
  "Sanc ti bramàvis, cussì bèjf chel sanc chì." [274]

  Al mostràva com'cal scjampàva, stupìt,
  ogn'Asìro, dop la muart di Olofèrnis
  encja'l cuarp, smembràt, lì c'l'èra stat culpìt.[275]

  Troja 'jodèvin'n sinìsa e cavèrnis:
  O Iliòn, cuant ca ti mostravin bas e vil
  sot daj nustri piè chisti imàginis!

  Cuj di pinèl l'èse stat mestri o di stil
  da podèj piturà st' òmbris e linis
  ch'amirà farèsin un inzèn sutìl?

  Muars i muars e vifs 'parèvin i vifs, vi dis:
  mièj di me no'an chej che'l ver 'an chì jodùt,
  fin chi tegnèvi in bas il cjaf e spàlis.[276]

  Insuperbìvi pur, vualtris dapardùt,
  fiòj di Èva, e no stèit zì a cjaf bas,
  sinò i zèis a jòdi'l vustri cjamìn brut![277]

  Atòr dal mont si'èrin za inoltràs
  e'l sorèli l'èra za tant pì'n alt zut,
  chel me pensèj sovracàric no lu stimàs.

  Cuant che chel dal sguàrt sempri'n davànt tindùt
  al zeva, la tacàt: "Il cjaf ten alsàt;
  no ti'as pì timp di zì cussì spierdùt.

  Jòt chel ànzul là ca lè dut preparàt
  par vignì vièrs di nu; jòt là ca torna
  la tersa zòvina[278] dop'vej il dì judàt.

  Di riverènsa dut il so fa'l adorna
  ca par che dilèt'l vedi d'inviàni sù;
  pensa che chistu dì maj pì a nol torna!"

  Ben usàt i'èri al so mòut di dìzmi sù
  di no sta a pièrdi timp, sì che di chel
  pì n'ocorèva chi lu vuardàs di bas'n sù.[279]

  Vièrs di nu al vegnèva chel ànzul bièl,
  dut di blanc vistìt, e'n musa t'jodèvis
  com'ca trem'a prin dì na steluta dal cjèl.

  I bras 'la prin vierzùt, e dop'li àlis:
  e 'la dit: "Vegnèit: i scjalìns son visìn:
  a'è fàsil ormàj zi sù par sti scjàlis.

  A stu invìt amòndi pus a vègnin:
  O umana zent, par zì'n sù nasùda,
  parsè còlitu jù cul prin vintulìn?

  Menàt ni'a'ndà che la rocja era tajàda:
  chì mi'a batùt li àlis ta la front,
  prometìnt chi varès vut buna strada.

  Com' ch'a man destra, par zì sù ta chel mont
  indulà ca'è la glisia ca domina
  là ben guidàda 'nsìma dal Robacònt,[280]

  a ven rota un puc la granda rivòna
  par via da scjalìns fas taj timps pasàs
  cuant ch'a fa'i cons la zent 'èra pì buna;[281]

  Il gran rivòn'l ven cussì mancu dret che a bas
  'ndà che rìpid'l cola dal'altri ziròn;
  chì e lì si ven lo stes dal alt mur freàs.[282]

  Voltàs chi'èrin par zì'n sù, chista cansòn,
  ‘Beàti pauperes spiritu!' vin sintùt
  cun vous che dolsis cjantàvin e benòn.

  Ahi cuant diferèns ca son scju sbocs in dut
  di chej da l'infièr! U chì bièli cansòns
  ni compàgnin, e là si làgnin di dut.

  Ormàj i montàvin su paj scjalìns sans,
  e tant pì lizèj d'èsi mi parèva
  sinò taj plans che za parèvin lontàns.

  'Lòr jò: "Mestri, dis, se pèis ch'intòr mi steva
  si'aja gjavàt da me, che cuasi no sint
  pì la fadìja che prin stracà mi feva?"

  E luj: "Cuant che'i P ch'encjamò ti stas sintìnt
  inta la to front, encja se debulùs,
  a no ti saràn pì par nuja presìnt,

  ti saràn i piè dal bon volej tant vinsùs,
  che no dom'no fadìja no sintaràn,
  ma plasèj varàn d'èsi'n motu tegnùs."

  Alòra i'ai fat jò coma chej ca van
  cun alc tal cjaf sensa savèj ca lu'an
  fin che sens d'altris sospetà a ju fan;

  sì che par sigurs èsi si jùdin cu la man,
  ca sercja e cjàta, e a fa'l compit
  che di solit a son i vuj ca lu fan.

  E usànt da la man destra ogni dèit,
  doma sèis da li lèteris i'ai sintùt
  ta la front che chel da li clafs'l veva scrit:

  e che vuardant'l me duca 'la suridùt.




  Purgatòri  Cjant Tredicèsin

  Rivàs i'èrin insima da la scjàla,
  'ndà che pa la seconda volta si sèa
  il mont che parànt in su al dismàla:[283]

  u lì streta na curnìs a si lèa
  intòr da stu pajòu, coma la prima;
  doma che'l so arco pì svelt si plèa.[284]

  Sen u lì a non dè e nencj'anima;
  nut e crut chì l'èra il zì dapardùt,
  cul colòu daj claps chi zèvin insìma.

  "Se par domandà, stu post i vin sielzùt,"
  al razonàva'l poeta, "i'ai pòura
  ch'a lunc i restarìn chì ch'si vin metùt."

  Fisàt 'la dop'i vuj là che'l sol l'èra;
  usànt la so destra coma il centri,
  'la 'lòr ziràt la so banda sinistra.

  "O lus buna, cun fede in te i èntri
  che pal cjamìn just tu i ti ni guìdis,"
  'la dit, "secont il to volèj, chi dentri.

  Lus ti ghi das al mont, e ti lu scjàldis:
  sa no'è altra razòn ca si punta,
  ch'a nu ni sèdin sempri i to rajs guìdis." [285]

  Cuant che par ca di cà un miàr si conta,
  altritànt par di là nu'i'èrin za zus,
  svèls, parsè che la voja ni'èra pronta;

  e ca svualàvin vièrs di nu ju vin sintùs,
  ma no jodùs, chej spirs ca zèvin 'nuncjànt
  di fasi visìns dal banc d'amòu, ducjus.

  La prima vòus ca'`e pasàda svualànt,
  ‘vinum non habent,' asàj fuàrt a'a dit,
  e'l stes la vin sintùda dìzi da'n davànt.

  E prin ca no si sintès pì stu spirit,
  che via'l zeva, 'n'altri ‘I soj Orestis'
  lè pasàt sigànt, e via ca lè partìt.

  "Oh," i'ai dit, "pari, se vòus soni chistis?"
  E com'ch'jò'i domandàvi, èco il ters
  cal dizeva: ‘Amàit i vustri nemìs.'

  E'l bon mestri: "Chist'è na vìscja che vièrs
  la colpa da l'invidia a sbat, ma a ven
  dal'amòu'l coràn che sta scòria'l cujèrs.

  Dal rumòu contràri al vou èsi fren:
  ti lu sintaràs i crot, par me avìs,
  prin che dal pas dal perdòn t'jòdis il sen.

  Ma ten il to sguàrt par chist'aria ben fis,
  e chi'n davànt zent sintàda t'jodaràs
  e ducjus a'an vièrs la rocja li schenis."

  Pì che maj i me vuj si son spalancàs;
  e'n davànt jodùt i'ai ombris cun mantèj
  ca èrin coma na pièra coloràs.[286]

  Un puc pì'n front si èrin visinàs a chej,
  ch'i'ai sintùt sigà: ‘Maria, ora par nu'
  e Michel'e Pier e Ognisànt daj cjèl.'

  No crot ch'encjamò sedi'n cjèra, ca sù,
  omp cussì dur, ca nol sarès stat tocjàt
  dal dolòu par chel ch'i'ai dop'jodùt la jù;

  chè, 'pèna chi soj visìn di lòu rivàt,
  e ogni so sèst ni'è stat di lòu ben clar,
  làgrimis di dolòu mi'an daj vuj colàt.

  Vistìs parèvin cun stras da pesotàr,
  e'un tegnìnt l'altri sù cu li so spàlis,
  e'l mur a ducjus ghi feva da schèna:

  cussì chej vuàrps che di robis'n dan pùcis,
  ai perdòns[287] si'u jot ch'ajùt a domàndin
  e l'un cal sbàsa'l cjaf su un'altri t'jòdis,

  chè a la pietàt d'altris si dispònin
  e no doma pal sun da li peràulis
  ma pur pa la vista che tant a bràmin.

  E com'che'l sol nol zova a zens vuàrbis
  sì pur cun st'òmbris chì, che di lòu i dis,
  il cjèl nol vou che la so lus[288] ju benedìs;

  ma'a ducjus un fil di fièr ghi sbùza li sèis
  e ghi li cus, com'che a'un salvàdi
  si fa par cal stèdi calmùt cu l'àlis.

  Zint avànt, mi parèva d'ufìndi,
  vuardànt i àltris sensa èsi jodùt:
  dal me bon consèj i'ai volut 'lòr dipìndi.

  Luj a vòlu 'la capìt il me sguàrt mut;
  no la però spetàt la me domanda,
  ma la dit: "Parla pur, ma clàr e curtùt."

  Virgilio a mi vegneva da che banda
  da la curnìs 'ndà che colà ti pòdis
  pars'che 'ncoronàda no'è da sponda;

  a man sanca i'jodèvi che ànimis
  devòtis che pa'l'orìbil cusidùra
  làgrimis colàvin ta li mosèlis.

  Voltàt m'soj a lòu e "O zent sigùra,"
  i'ai scuminsiàt, "di jòdi chel alt lumìn,[289]
  che, besòu, il vustri desidèj'l cura,

  sì che li pècis par grasia si nètin
  da la vustra cosiènsa, cussì che clar
  il flun da la vustra mins par ic i'jòdìn,

  dizèimi, che stu plazèj a mi'è cjàr,
  se chì cun vu a'è anima latina;[290]
  che forsi ghi zarà ben s'a mi'apàr." [291]

  "O fradi, ogn'ùna'è sitadìna
  di na sitàt vera, ma tu ti intìns
  sa vivès in Italia pelegrina." [292]

  Chistu, a mi par, a mi'a vegnùt a mins
  zint pì visìn d'indà che la vòus 'vegnèva,
  'ndà che mièj 'sintèvin i me muvimìns.[293]

  Jodùt chì i'ai pur un'ombra ca spetàva,
  dal aspièt; e s'alcùn'l volès dizi ‘Coma?',
  la barba com'un vuàrp in su a levàva.

  "Spirt," i'ai dit, "che par zì'n sù te'i ti sas domà,
  se tu'i ti sos chel ca mi a rispundùt,
  dizmi dal post o dal nòn ca ti nòmina."

  "Jò'i eri Senèis," e com'chi ti'as jodùt
  cun st'altris i nèti chì la me mal vita,
  preànt cun làgrimis chel cal pol fa dut.

  Savia no eri encja se Sapia'n vita
  mi clamàvin; i'eri daj dans daj altris,
  pì che da la me furtuna, contenta.

  E par ch'jò busiàra i soj no ti cròdis,
  scolta si'eri mata coma chi ti dis,
  za cuant ch'in jù al zeva l'arc daj me àjs.

  Zus'èrin i me citadìns vièrs Colis[294]
  e lì visìn rivàs 'èrin cuj so nemìs,
  e pal volèj di Diu'i dizèvi prejèris.[295]

  In rota li me zens'son zudis, amàris
  tal so scjampà; e jo jodìnt la cjasa,
  un gust tant grant i vevi a jòdilis,

  ch'i'ai alsàt cun tant  disprès la me musa
  sigànt a Diu, ‘Di te no'ai pòura!',
  com'il pùor mierli ch'in plen unvièr l'àusa.[296]

  Pàs i'ai volùt fa cun Diu na vura
  visìn da la fin; ma'ncjamò a sarès
  la me penitensa amòndi dura

  sa no fos che a preà par me'l varès
  Pier Petinàr ta li so sant'orasiòns,
  che gran caritàt 'an vut paj pecjàs mes.

  Ma cuj sotu che di nustri condisiòns
  ti vas domandànt e chi ti'as i vuj vièrs,
  com chi crot, e rispirànt ti das razòns?" [297]

  "I vuj," i'ai dit, "mi vegnaràn 'ncja 'mi cjòls,
  ma par puc timp, chè ninìn'è l'ofèsa
  ca'an fat par èsisi cun invidia rivòls.

  Tant pì granda a'è la pòura ca'a zà
  l'anima ma dal turmìnt ca lè la sot,[298]
  che zà' cargu di la jù a mi pesa."

  E ic: "Cuj duncja ti'aja partàt da sot
  ca sù da nu se di tornà ti pensis?"
  e jò: "Chist ca lè cun me e nol fa mot.

  Vif i soj; e domandis ti pol fàmilis,
  spirit elèt, se tu ti vous chi fedi
  alc par te ta li contràdis mortalis."

  "Oh, chist'è pì nova che maj sintùt i vedi,"
  'la dit; "gran sèn a'è che Diu ben ti vòu;
  dal to preà'i zarài alòr a godi.

  Jò pur ti prèj, par chel che pì ti'as in còu,
  che se maj ti mes piè'n ta la Toscana,
  ai mès dizghi che par me n'òcòr vej dòu.[299]

  Tu ti ju jodaràs tra che zent vana
  che a Talamòn a spera, e a pièrt
  pì speransa si no di cjatà Diana;[300]

  ma pì'l pierdarà ogni capitàn espert." [301]




  Purgatòri   Cjant Cuatordicèsin

  "Chist'cuj l'èse ch'atòr dal nustri mont al zira
  prin che la muart il volo ghi vedi dat
  e'i vuj al vièrs cuant cal vòu e al sièra?"

  "Cuj, no saj; ma'i saj che besòu no lè rivàt:
  domàndigh'lu, tu che pì t'ghi sos visìn
  e par cal parli dàighi un bon benrivàt."

  E doj spirs, l'un a l'altri fazìnt inchìn,
  di me a parlàvin lì a man dreta;
  cul musu alsàt, par dìzmi, dal bas ch'èrin,

  e un la dit: "O anima che duta
  'nsièmit cul to cuarp pur vièrs il cjèl ti vas,
  consòlini, dìzni, che tant n'impuàrta:

  da'ndà i vèntu e cuj sotu, chi ti ni fas
  sì tant maraveà da la to grasia,
  com'chel che maj si pensarès cal capitàs?"

  E jò: "Par mièza Toscana'l scor via
  un flumizìn[302] cal nas a Falterona,
  e sent mìis di percòrs a no lu sàsia.

  Di che bandis là i parti sta persona:
  dìzvi cuj chi soj a sarès parlà 'nvàn
  che'l me nòn'ncjamò tant a nol suna."

  "Se tal to'ntindimìnt i me pensèjs 'van,
  com'ca varèsin," a la 'lòr minsonàt
  chel di prin, "tal'Arno i to pensèjs a stan."

  L'altri ghi'a dit: "Parsè a l'aja platàt
  stu chì il nòn dal flun che par là al scor,
  com'che l'omp'l fa cun chel ch'lu ten disgustàt?"

  E'l spirt che da rispundi'l veva, alòr
  cussì si'a sdebitàt: "No saj, ma ben dègn
  da murì lè'l nòn da la val ca la dit'l siòr;

  chè di là ca tàca, 'ndà ca lè dut plen
  chel mont alpìn[303] che troncàt lè da Pelòu
  che ta pus poscj'l pasa pì'n là di chel sen,

  fin'ndà che par ristòru si da'n davòu
  dut chel che l'alt cjèl dal mar a suja sù
  par dàighi ai fluns se[304] che dopo a va cun lòu.

  Virtùt ven com'nemìga bandonàda sù
  da ducjus, com'madràs, o par malòra
  dal post, o pal vìsi ca ju sburta'n sù:

  si'è che cambiàt'an la so natura
  chej ca vivin chì ta sti vàlis puòris
  ch'ogn'un, streàt, al par cambi in piòra.[305]

  Tra brus pursìs, che pì mèritin glandulis
  ch'altri da mangjà pa la zent pì adàt
  par prin tal so puòr fosàl al scaturìs.

  Vignìnt jù, Botulùs[306] al ten insuriàt,
  ca rugnin pì che dal so stamp si dizarès,
  e da lòu cun disprès il cjaf 'l ten ziràt.

  E jù cal ven; e pì sglonf ca si fa luj stes,
  tant pì'l cjata che'i cjans si fan lupos
  stu puòr jet cal pasa par scju poscj' mal'dès.

  E zint jù ta scuri gòlis dop'ti lu jos
  'ndà cal scuntra volpis cussì imbrojònis[307]
  che timòu no'an ch'altri'ngàn fàighi ghi pos.

  No'mpuàrta s'altri'l sint[308], ch'jò lo stes i dis
  e'a chistu[309] bon ghi sarà, se'n mins al ten
  se cal disgròpa'l spirt di robis veris.

  Jo'i jòt to nevòut che pì avànt ben'l ven,
  cjasadòu di chej lupos[310] ta la riva
  dal nòbil flun, e'a ju'mpaurìs a plen.

  Al vent la so cjar cuant ch'è'ncjamò viva;
  e da bestia salvàdia fòu ju neta:
  tancjus di vita e me d'onòu'l priva.

  Sanganàt'l ven fòu da sta puòra foresta;[311]
  e tal la lasa che nencja fra mil ajs
  com' ca era prin di nòuf a dovènta."

  Com'ch'al sinti contà di penòus detàis
  al ten platàt la musa chel cal scolta,
  da'ndà che vignì 'posin dal mal i scàjs,

  sì jodùt i'ai l'altr'anima, ch'atènta
  a sintèva, malinconìnsi duta
  pensànt a se che l'altri'l veva dita.

  Da l'un'l dìzi e da l'altri la vista
  di savèj i so nòns a mi'an fat curious,
  e domanda ghi'ai fat cun prejèris mista;

  par chel il spirt che prin mi veva dat vòus
  di nòuf 'la tacàt: "Ti vous chi mi meti
  a fati se che tu a fami no ti vous.

  Ma da che Diu'l vou che'n te si riflèti
  tant la so grasia, no vuèj èsi pignòu;
  chi soj Guido dal Duce i pol ben dìzti.

  D'invidia'l veva'l me sanc sì tant brusòu,
  che se jodùt i ves omp fasi content,
  livid i sarès doventàt di colòu.

  Di me simìnsa sta pàja'i cjòj, a stent:[312]
  o puòrs umàns, parsè metèizu'l còu
  ta se che spartì no si pol cun altra zent?

  Chist lè Rinièr, chist lè stima e onòu
  Di chej siòrs di Calboli, nisùn daj cuàj
  si'è fat dopo erède dal so valòu.

  E no dom'il sanc si'è dut svueitàt ormàj
  tra'l Po e il mont e il mar e il Ren
  dal ben dal ver e dal vivi'l viavàj;[313]

  pars'chè dentri scju cunfìns a'è dut plen
  di zentàja trista, sì che masa tars
  a'è par dàighi na svolta vièrs il ben.

  'Ndà l'èse'l bon Lisio e Rigo Manars?
  Pier Traversar e Guido di Carpigna?
  O Romagnòj colàs di nòuf fra'i bastàrs!

  Un Fabri cuant'l tornaràja a Bologna?
  cuant a Faensa un Bernardìn di Fosc,
  butulùt cussì gentìl di cjampàgna?[314]

  No maraveàti se jo'i plans, Tosc,
  cuant ca mi ven a mins Guido dal Prata
  cun Guido d'Às, che cun nu'n vivùt, com'd'erba un frosc,[315]

  Fedric Tignous e compagnia, duta
  la cjasa Traversara e'i Anastèjs
  (da l'ùna e l'altra la zent a'è muarta),

  zòvins e zòvinis, afàns e plasèjs
  invojàs dal fà gentìl e dal amòu
  'ndà che durs' son i còus e no pì li zèjs.[316]

  Parsè no scjàmpitu tu, Bretinòu,
  dop'che la to famèa zuda'è via,
  e tant'altra zent, par no pièrdi onòu?

  Ben'l fa Bencjavàl che pì nol fìa[317];
  e mal'l fa Castrocjàr, e pezu Coni,
  che còns cussì a pàrin via a fià.

  Ben faràn i Pagàns dop'che'l demòni[318]
  so al sarà zut; ma no però che pur
  di lòu luj a nol resti testimòni.

  O tu Ugolin daj Fantolin, sigùr
  a lè'l to nòn, sicòm' pì no si speta
  ch'un'l pòsi falu, degenerànt, oscùr.[319]

  Ma làs'mi, Tosc; ch'adès a mi dilèta
  pì il mètimi a planzi che'l parlà,
  che'l razonà patì mi fa, e basta."

  Ben i savèvin che che bunànimis là
  a mi sintèvin zì avànt; ma, tazìnt,
  capì mi fèvin che jùscj' i zèvin par là.

  Besòj restàs tal nustri procedimìnt,
  un fòlc cal sclàpa l'aria a'a someàt
  na vòus che cuntra nu a'a saetàt, dizìnt:

  "Se cualchidùn mi cjàta i ven copàt";[320]
  e scjampàt a lè coma'l tòn cal svanìs,
  ch'atòr di se a colp'l ven il nul sbregàt.

  La vòus mi vev'apèn'lasàt li orèlis
  che un'altra i vin sintùt cun grant boàt,
  ca'a parùt di tonà sti peràulis:

  "Aglàuro i soj che clap i'èri doventàt,"
  e alòr, par visinàsi al poeta,
  a destra mi soj, e no davànt, spostàt.

  L'aria 'era za par dut sidinùta;
  e luj mi'a dit: "Stis chì son li rèdinis
  che l'omp 'varèsin da tegni'n strada dreta.

  Ma la lèscja cul amp vualtris i cjolèjs
  sì che l'antìc 'versàri a se vi tira;
  e'l fren puc vi zova, o li clamàdis.

  Il cjèl vi clama e'ntòr vi zira,
  e li so belèsis vi mostra etèrnis,
  e'l vustri sguàrt vièrs cjèra'l punta e'l mira;

  chel che dut al jòt par chel a vi punìs."




  Purgatòri   Cjant Cuindicèsin

  Cuant che al finì da l'ora tersa
  e'l tacà dal dì a s'jòt la sfera
  che sempri, com'cal fa un frut, a schersa,

  Altritànt someàva che vièrs la sera
  tal so cors al sorèli a ghi mancjàs;
  il tramònt là, e chì miezanòt 'èra.[321]

  E'i rajs ni ferìvin tal miès dal nàs[322]
  pars'che par nu si'era sì ziràt il mont
  che vièrs il tramònt i'èrin dres puntàs,

  cuant che na gran presiòn mi'a colpìt la front
  cun'un splendòu pì intèns di chel di prima:
  di stùc i'eri lì che prin no ghi fevi cont;

  par chel li me mans i'ai alsàt insìma
  da li me sèis, par fami un puc d'ombrena
  che il luzòu intèns un puc a lima.

  Com' che da l'aga o dal spièli'l torna
  un raj di lus in ta che altra banda
  zint in sù coma una altalèna

  tant cuant ch'l'era zut'n jù , e si disbànda
  dal colà di una piera il stes trat,
  com'ch'esperiensa e art jòdi a fan vonda;

  cussì da lus rifletùda, i soj stat –
  che chì'n davànt l'era--subit culpìt,
  che di svià la me vista a colp'a provàt.

  "Dols pàri me, se ca lè chel lì," i ghi'ai dit,
  "che ben parà i vuj no mi lasa
  e par chì'a somèa cal vegni, spedìt?"

  "Di stu'mbarlumì no stupìti masa,"
  rispundùt mi'a. "Da la famèa dal cjèl
  a'nvidàni a zì sù un ànzul si sbàsa.

  Puc a mancja che a jòdi dut stu bièl
  no pì pèjs a ti darà ma tant plasèj
  cuant che natura'ti'a disponùt a chel."

  Rivàs ch'i'èrin lì dal benedèt mesagèj,
  cun bièla vòus a la luj dit: "Entràit pur;
  ta sta scjalinàda'l zì lè pì lizèj."

  Partìs da lì, cul zì ca l'èra puc dur,
  ‘Beati misericordes!' 'vin sintùt
  cjantà davòu e ‘Gòt tu ch'ti vins sigùr!'

  Jò e'l me mestri ta stu post nut[323]
  sù'i zèvin, e jò'i pensàvi, zint avànt,
  se'l so dìzi zovàmi'l varès podùt;

  Cussì voltàt mi soj a luj, domandànt:
  "Se'l volèvia dizi'l spirt di Romagna,
  cun chel ‘no si pos' e ‘spartì' minsonànt?" [324]

  E luj: "Da la so pì granda magàgna
  al cognòs il dan; e n'ocòr stupìsi
  s'altris'l vertìs[325] par ca sedi mancu làgna.

  Pars'che i vustri desidèis a puntàsi
  a van 'ndà che mancu 'son s'altris ju gòdin,
  l'invidia vi parta un grant afanàsi.

  Ma se l'amòu pal pì alt sìrcul divìn
  al pocàs vièrs l'alt il desidèi vustri,
  a chel timòu lì ghi metarès fìn;

  chè, par tancjus che lì a dìzin ‘nustri',
  'ncjamò di pì al va a vej ognidùn
  e pì 'art la caritàt ta chel clàustri."

  "Di èsi contènt i soj pì a dizùn,"
  i'ai dit, "che se prin i ves dal dut tazùt,
  e di dùbis in daj adès pì di un.

  Com'pòsia èsi ch'un ben spartìt dal dut
  in pì poseditòus al fèdi pì siòrs
  di se, sinò se da pus'l fos posedùt?"

  E luj a mi: "Èco che di nòuf ti cors
  cu la to mins ta li robis terènis,
  e da la lus vera ti làsis'l percòrs

  L'infinìt ben da li sfèris celestis,
  da la ca lè, cussì ghi cor al amòu
  com'ca'un cuarp lustri ghi colin i rajs.

  Tant a si dà com'cal cjàta di ardòu;
  chè, par tant che caritàt si espandi,
  in ic pì'ncjamò'l crès l'eterno valòu.

  E pì zent ca è la sù ca s'intìndi[326],
  e pì'n dè di se amà, e pì si àma,
  e com'spièli l'un l'altri'l va'a rindi.

  E se'l me razonà a no ti sfama,[327]
  t'jodaràs Beatrìs, e ic par sigùr
  ti cjolarà chist'e ogn'altra brama.

  Ca ti vègnin subit sieràdis, prova pur,
  com'li primi dos, li altri sinc plàjs,
  ca si sièrin doma cul pentimìnt pur." [328]

  Pront i'èri da dizi, ‘Tu t'mi sodìsfis!'
  cuant che rivàs i sin tal'altri ziròn,
  sì che tàzi mi'an fat li lus bramòsis.[329]

  Lì mi'a parùt che in ta una vision
  estatica a colp i'èri stat tiràt,
  e ta'un templi zent jodùt i'ai ta'un cjantòn;

  e'una siòra sul entrà a mi'a vuardàt
  e cul fa dols di mari[330] mi'a dit: "Fiòl me,
  parsè i'atu tu cussì vièrs du nu fat?

  Eco, sufrìnt, jò e to pari pur cun me
  ti zèvin sercjànt." E com'ca'a tazùt
  a colp mi'è sparìda di davànt di me.

  Di lì a'un puc, un'altra[331] i'ai jodùt
  cu l'aga che daj vuj'ven cul lambicà
  ca lè al gran disprès pa'un'altri dovùt,

  e'a dit: "Se di sta sitàt il siòr ti sos cà,
  che pal so nòn i dèos tant'an barufàt,
  e da'ndà che la siènsa si spant là e cà,

  vendichèiti di chej bras ca'an ausàt
  d'imbrasà nustra fia, o Pisistràt."
  E'l messèr benèvul e dols si'a mostràt

  tal rispùndighi, cun bièl fa temperàt:
  "Se maj ghi farìnu a chel ca ni òdia
  se chel che ben ni vòu'l ven da me condanàt?

  Zent i'ai dop'jodùt àrdi cun fòuc di rabia
  cun claps un zovinùt[332] copà, sigànt
  fuàrt a l'un l'altri: "Còpa sta canàja!"

  E luj si sbasàva, cu la muàrt che tant
  lu gravàva, sempri'n jù, vièrs la cjera,
  ma puàrtis dal cjèl'l fèv'daj so vuj, colànt

  e preànt al'alt Siòr, in tanta guera,
  cal perdonàs ogni so persecutòu,
  cul dols fa cal libera pietàt vera.

  Cuant che la me anima 'è tornàda fòu
  ra li robis ca son fòu di che vèris,
  riconosùt i'ai ogni me--no fals[333]--eròu.

  Il me duce, ca mi deva ocjàdis
  com'ches ca si dan a'un ca si sta sveànt,
  'la dit: "Se àtu che cuàsi ti còlis

  e mièza lega o pì ti sos fat avànt
  cuj vuj velàs e cu li gjàmbis molis
  coma un che'l vin o'l sun al sta pleànt?"

  "O bon pari me, se tu ti mi scòltis
  jò'i ti conti," i'ai dit, "se che jò i'ai jodùt
  cuant che li gjàmbis mi son stàdis cjòltis."

  E luj: "Se sent màscaris ti ves metùt
  ta la to musa, lo stes no ti platarès
  nisùn daj to pensèjs, nencj'un pisulùt.

  Jodùt se chi ti'as jodùt no ti varàs
  sensa tegni'l còu vièrt a l'àghis da la pas
  che defùsis a son da l'etern font stes.

  No ti'ai miga domandàt se chi ti'as
  com'chel che dom'cul vul di fòu al vuàrda
  cuant che'l cuàrp, svanìt, a lè colàt a bas;

  ma par pocà'l to piè ti'ai fat sta domanda:
  cussì si ghi fa ai mùs cuant ca son lens
  di zì a rimètisi ta la so strada."

  Avànt i zèvin tal crepùscul, atèns
  d'jòdi fin là che'i vuj si slungjàvin
  cuntra'i rajs dal tramònt ch'èrin di lus plèns.

  E'èco ch'a puc a puc un fun'jodèvin
  che vièrs nu'l vegnèva, com'da la not'l scur;
  e da chel zìghi'n banda no podèvin:

  chistu i vuj ni'a cjolt, e l'aria pur.




  Purgatòri  Cjànt Sedicèsin

  Scur d'infièr e di nòt duta privada
  daj pianès e, sot di un puarèt di cjèl,
  cun nulàtis ca la vèvin incjalinàda,

  a no ghi'a maj fat al me musu'n tal vel
  coma chel fun che chì a ni'a cujerzùt,
  ne sì fuàrt becàt a mi'a vuj e pièl;

  che'l vuli no lè stat bon di sta vierzùt;
  par chel la scorta me, bun'e fidàda,
  la spala mi'a ufrìt par èsimi d'ajùt.

  Si com'ch'un vuàrp al seguìs la so guida
  par no pièrdisi o'ntòr zì a sbati
  t'alc ca lu sèci o làsi muàrt'n strada,

  tirànt'l flat, i pas'ndavànt'zèvi a meti,
  ben scoltànt il me duce cal dizèva:
  "Di me sta atènt di no separàti."

  I sintèvi vòus, e'a mì mi parèva
  ch'ognidùna 'preàs par pàs e pietàt
  l'Ànzul di Diu che'i pecjàs'l cjolèva.

  ‘Agnus Dei'--sì'l so preà'l tacàva'n fat;
  insièmit 'cjantàvin e'l stes fa 'vèvin
  sì che di concordia 'parèvin ritràt.[334]

  "A soni spirs, maestri, chej ca cjàntin?"
  i'ai dit. E luj: "Sì, il ver ti capìs,
  e'l grop da la rabia a son ca slèijn."

  "Tu, cuj sotu che'l nustri fun ti sclàpis
  e di nualtris i ti stas tu parlànt
  com'che se'l timp'ncjamò'n mèis ti divìdis?"

  Cussì una da li vòus si'a fat'n davànt;
  alòr il me mestri 'la dit: "Rispùnt tu,
  domandànt se par chì si va'n sù e avànt."

  E jò: "O creatura, che pura tu
  tornà ti vous e bièla pal to fatòu,
  maravèis ti conti se cun me ti vens tu."

  "Fin ca mi'è lècit i ti ven in davòu,"
  'la dit, "e se d'jòdisi'l fun no ni làsa,
  lo stes si sintarìn, sensa zighi fòu." [335]

  Alòra i'ai scuminsiàt: "Cun che fàsa
  ca ven disfàda da la muàrt i vaj'n su,
  e chì'soj vegnùt pa l'infernàl matàsa.[336]

  E se Diu 'nta so grasia mi'a cjolt su,
  tant da volèj che jò'i jòdi'l so palàs,
  roba ch'al dì di vuèj a'è fòu di usu,

  prin da murì se èritu la a bàs?[337]
  ma dìzmilu, e s'just i staj zint dizmi,
  sì chi vegnìni dal to parlà guidàs."

  "Lombart i'èri, e Marco i mi clami:
  i capìvi'l mont, e chel ben i'amàvi,
  che nisùn pì ghi bada, mi par a mi.[338]

  Par zì'n sù, zì dret i crot ca ti zòvi."
  Sì 'la dit, e 'la zontàt: "I vuèj preàti
  che di preà par me lasù alc ti mòvi."

  E jò a luj: "I pol ben siguràti
  di fa se chi ti vòus, ma jò'i staj scopiànt
  d'un dùbit dentri ch'in clar i'ai da meti.

  Prin l'era pìsul[339]; 'dès si sta radoplànt
  cun se chi ti mi stas dizìnt, ca mi fa cert
  chì e t'àltri post 'ndà chi'l vaj acopiànt.

  Ben a è che'l mont a lè sì dut desèrt
  in ogni virtùt, com'che tu ti còntis,
  e di ogni malìsia plen e cujèrt;

  ma, ti prej, la causa i vuèj chi t'mi mostris,
  ch'jò'i la jòdi e che par me altris pur;
  che tal cjel un la met, e chi'n jù altris." [340]

  Pal dolòu cal sintèva, un suspìr dur
  'la prin lasàt fòu; e dop'la dit: "Fradi,
  vuàrp lè'l mont e tu ben ti vens da chel scur.[341]

  Vualtris vifs ogni causa i zèis a jòdi
  la su tal cjèl, coma che se propit dut
  par necesitàt a ves da susèdi.

  Se cussì'l fos, in vu'l sarèr distrùt
  il podèj fa lìbars, e just nol sarès
  pal ben di godi e pal mal di vej lùt.[342]

  Il cjel ghi da inìsi ai vustri afiès;
  no dis ducjus, ma encja si lu dizès,
  in ben e in mal di na lùs i vèjs posès

  e di volèj lìbar; che, se pur'l varès
  fadìja cu li primi lòtis cul cjèl,
  dopo, se ben si nudrìs, dut'l vins luj stes.[343]

  A un podèj pì grant[344] e mièj di chel dal cjèl
  sot lìbars vi metèis, e chel al crèa
  in vu la mins, ca no'è sot l'inflùs dal cjèl.

  Dùncja, se'l mont lè coròt, com'ca somèa,
  in vu è la causa e'n vu si vuàrdi;
  e èco chì com'che chist si displèa.

  A la lasa fòu, luj ca la pol godi
  prin ca sedi[345]; com'ca fos na frutùta
  plena di matièris tal so planzi e ridi,

  l'anima puarèta e 'gnorantùta,
  ma che, cun motu dal nustri bon fatòu,
  volentèj 'ndavòu a va, contentùta.

  D'ogni pìsul ben a sint prin il savòu;
  chì s'ingàna, e davòu di luj ghi cor,
  se guida o fren[346] no ghi svìa stu amòu.

  Par chel tocjàva mètighi lès intòr;
  par chel tocjàva vej un re cal jodès
  da la sitàt vera[347] almàncu la tor.

  Li lès a son, ma cuj regulèja ches?
  Nisùn, pars'che'l pastòu ca lè la avànt
  rumià'l pol, ma forcùt no là'l piè adès;[348]

  par chel la zent, che la so guida intànt
  a jòt rangjàsi dom dal ben ch'ic tant ghi ten,
  di chel si pasùda, nuj'àltri mangjànt.[349]

  Ben t'jòs che'l mancjà di un cal guìdi ben
  a la causàt chista corusiòn dal mont;
  che marsa natura'n vu 'sedi, no s'jòt sen.

  A'usàva Roma, ch'era mari dal bièl mont,
  doj sorèlis[350] vej, che l'un e l'altra strada
  jòdi a fèvin, di Diu e dal mont.

  L'un l'altri 'la 'studàt[351]; e èco la spada
  cul pastoràl[352], e l'un cun l'altri 'nsièmit
  doma mal'l pol zì, cun st'uniòn fuarsàda;

  Sì unìs, l'un nol ven da l'altri 'ntimorìt:
  se crod'mi no ti vòus, vuarda la spiga
  ch'ogn'erba a si cognòs dal so profit.[353]

  Tal stat'ndà ch'Adige e Po fan riga,[354]
  a si'usàva valòu e bièl fa cjatà:
  cun Fed'ric rabiòus[355] com'dès no era miga!

  'Dès pasànt par lì ognùn sigùr'l pol stà,
  che par vergogna di tralasà'l vorès
  di razonà cuj bojs o cun lòu restà.[356]

  Tre vecjus chì a somearèsin lou stes
  critics èsi da la nova etàt, e tart
  a par che Diu a mièj vita zì'ju fès:

  Coràdo da Palàs e il bon Gheràrt
  e Guido da Cjascjèl, che mièj si clama,
  a la fransèsa, il bonàri Lombart.

  A s'jòt duncja che la glisia di Roma,
  par volèj asùmi'n se i doj regimìns,
  jù cola, 'nfangànt sè e se ch'a'nsìma.[357]

  "O Marc," i'ai dit, "ti fas bièj razonamìns;
  adès jòt pars'chè dal'ereditàt
  i fiòj di Lèvi a son restàs esèns.[358]

  Ma cual Gheràrt l'èse chel ca lè restàt,
  sàviu recuàrt, ti dis, da la zent ch'èra,
  e cridà fuàrt di sta salvàdia etàt?"

  "O'l to parlà m'ingàna o na vura
  mi tenta," la dit, "che'l to parlà toscàn
  al dis che puc t'sas dal bon Gheràrt, vera?

  Miga'i saj se par altri nòn clamàt lu'an,
  se da Gaja, so fìa, il nòn no cjòlin.
  Zèit cun Diu, che i me piè pì avànt no van.

  Jòitu chej rajs che pal fun a si jòdin
  za luminà? A'è mièj che via i zèdi
  --l'anzul lè lì--prin chi ghi aparìsi visìn."

  'Ndavòu lè zut, e adìo'l me scuèdi.




  Purgatòri  Cjànt Dizisietèsin

  Se maj in montagna, letòu, ti'a cujerzùt
  il calìgu, che il jòdi ti'èra dur,
  com'che pa la pièl lè pa'un farc tal busùt,[359]

  e notàt ti'as com'che'l vapòu ùmid e scur
  a sclarìsi'l scumìnsa, e la sfera
  dal sorèli plan plan ghi èntra, ma sigùr,

  'lòr la to imaginasiòn lizèra
  benòn a jodarà com'chi'ai jò notàt
  il sorèli che pront par zì jù l'èra.

  Cussì, unìnt il me al pas tant fidàt
  dal me mestri, fòu i'èri da li nùlis
  taj rajs za muars tal pì bas dal inclinàt.

  O'maginasiòn chi ti ni discjòlis
  sì tant dal di fòu, che un no si necuàrs
  nèncja se intòr a sùnin mil trombis,

  cuj ti mòvia se i sens no ti dan un sfuàrs?
  A ti mòuf la lus che tal cjèl s'infòrma,
  par sè[360] o par motifs che lasù son ben clars.

  Di che tristàta ca'a cambiàt forma
  tal usièl che pì no si la got[361] a cjantà
  jodùt i'ai'nta l'imàgin me la forma.

  E chì la me mins tant ristrinzùt si'a
  dentri di se, da no straviàsi via
  di chel che, fòu, era solit capità.

  E'èco plovi'n ta l'alta fantasia
  un[362] tal crucifìs, rabiòus e crudèl
  tal vivi e tal murì, e cussì sia.

  Intòr di luj a èrin il grant Assuèr,
  Ester, sposa so, e il just Màrdocot
  che tal dìzi e fa l'èra onèst e ver.

  E subit dop'che st'imàgin si'a rot
  su se stesa, coma na bufulùta
  mentri che dal'aga fòu'ven dal di sot,

  su'n mins mi'è vegnùda na fantasùta[363]
  che, planzìnt fuàrt, dizèva: "O regina,
  àtu par rabia fat fin cussì bruta?

  Ti ti'as copàt par no pièrdi Lavina?
  Pierdùt ti mi'as me, ch'adès i soj'n lut
  par te, mari, prin'che par altra ruvìna."

  Com'cal va a ròmpisi'l sun cuant che dut
  ta'un colp la lus a sbat taj vuj sieràs,
  che, urtàs, si strènzin prin di vièrzisi dal dut,

  cussì'l me imaginà lè colàt a bas
  cuant che'l lustri la musa a mi'a urtàt
  tant pì'ntèns di chel chi sin abituàs.

  Par jòdi 'ndà chi èri mi soj 'lòr ziràt
  cuant che na vous[364] mi'a dit: "Par chì si monta,"
  che da ogni altri intènt a mi'a straviàt;

  e ca'a fat la me voja tant pronta
  di cjatà sùbit fòu chel cal parlàva
  che provàt'i varès dut par podèjlu frontà.

  Ma com'ch'al sol il nustri jòdi jù'l va[365]
  e par masa lus jòdi a no si fa,
  cussì la me virtùt[366] chì mi mancjàva.

  "Stu chì lè'l spirt divìn, che mostrànt ni sta
  la via da seguì, sensa preàlu,
  e cul so stes lustri platàt al resta.

  A nu cussì'l fa, com'un'l varès di fàlu;[367]
  chè chel che'l bisùgnu'l jòt e'l preà'l spèta,
  da trìst il bon fa'l va belzà a negàlu.

  'Dès fìnghi onòu a stu'nvìt; basta sostà;
  provàn a zì'n sù prin ca si scurìsi,
  che dop'no si pol, se'l dì no si volta."

  Cussì'l me duce; e'n motu a mètisi
  i vin tacàt, cjaminànt vièrs na scjàla;
  e prin che'l piè tal prin scjalìn'i metèsi,

  'ntòr mi'ai sintùt un mòvisi di àla
  cal svintulàva dols e 'la dit: "Beàs
  i pacifics, che ràbia no'an malèvula."

  A si'èrin su di nu belzà tant alsàs
  i ùltins rajs che da la nòt 'son seguìs,
  da parèj che na stela chì e lì s'impiàs.

  "Parsè, virtùt me, sòtu chi ti sparìs?"
  dentri mi dizèvi, che mi parèva
  cal calàva'l podèj da li me gjàmbis.

  Rivàs i'èrin 'ndà che pì'n sù no zèva
  la scjàla, e lì i'èrin restàs fisàs
  com'naf che ta na spiàgja a finìva.

  Jò'i'ai spetàt un puc, lì chi èrin rivàs,
  par sinti s'alc a era tal nòuf ziròn;
  dop'i'ai dit, cuj vuj al mestri voltàs:

  "Bon pari me, dìzmi, cual tuàrt o pasiòn
  si pùrghia chì tal zìru 'ndulà chi sin?
  I piè son fers, ma mòuf la to spiegasiòn."

  E luj a mi: "L'amòu pal ben, jodarìn,
  che'l cul'l tira'n davòu, chì si rimèt;
  chì svels zaràn chej che plan si movèvin.

  Ma par chi ti capìsis pì al complèt,
  scolta ben se chi dis, chi ti restaràs,
  cul frutàn[368] chi ti daj, tant mancu puarèt.

  "Ne'l creatòu ne maj nisùn daj creàs,"
  'la tacàt, "fiol me, lè stat sensa amòu,
  naturàl o volùt[369], e tu ti lu sas.

  Chel naturàl lè sempri sensa eròu,
  ma l'altri'l pol sbalià, o par brut ogjèt
  o par vej masa o masa puc vigòu.

  Mentri che luj a lè al prin ben[370] dirèt,
  e in taj secòns[371] se stes al misùra,
  a nol pol luj tal mal cjatàighi dilèt;

  ma cuant ch'al mal si zira, o cun pì cura,
  o mancu dal dovùt a cor vièrs il ben,
  'lòr cuntr'il creatòu a va na vura.

  Ti capiràs da chist che l'amòu al ven
  a èsi'n vu simìnsa d'ogni virtùt
  e d'ogni asiòn che pena'a merita'n plen.

  Adès, parsè che l'amòu da la salùt
  dal so sogjèt[372] a nol pol separàsi,
  dal'òdiu vièrs se stes lè ognùn protezùt;

  e parsè ca no podarà maj dàsi
  ch'un in se'l sedi, dal prin[373] separàt,
  che chel'l odièj no capitarà maj d'èsi.

  A resta che, se chistu i'ai ben stimàt,
  il mal ca si'àma'lè dal pròsin, e stu
  amòu, in tre[374], tal vustri fangu lè format.

  A lè chel cal spera d'jòdi'l so visìn zi'jù
  par podèj zi'n sù, e par chistu'l brama
  che chel al vegni dal so alt butàt jù:[375]

  e chel ch'onòu, grasia, podèj e fama
  di pièrdi al tem e d'jòdi n'altri zì'n sù,
  e mal si sint e'l contràri al àma;[376]

  e chel lè, ch'ufindùt, si la cjapa sù
  da doventà di vendèta tant golòus
  ch'ai àltris di volèighi mal si ten sustàt sù.

  Chì sot cussì chiscju tre divièrs amòus
  i planzìn: m'adès pur dal'àltri intìnt
  che vièrs il ben al cor, ma'mòndi estròus.

  Ognùn, magàri cunfùs, un ben al sint
  ca'i cujèti'l spirt e ch'atiràt lu ten;
  e ognùn par rivàighi visìn'l cuntìnt.

  E se d'jòdilu no vèjs un amòu plen,
  o pur d'otègnilu, alòr sta curnìs,
  dop'che ben pentìs i sèjs, a punìvi'a ven.

  'Ndè n'altri ben[377], ca nol fa l'omp felìs;
  felisitàt no lè, no lè la buna
  esènsa, di ogni ben frut e radìs.

  L'amòu ch'a chistu masa si ghi bandòna,
  Insìm'di nu ta tre sìrcui'l ven planzùt;
  Ma coma ch'in tre pars[378] a si razòna

  i tas, che'l pensèj stes'l zèdi lì, dut.




  Purgatòri  Cjant Dicjotèsin

  U chì'l so razonà'l veva terminàt
  il me gran mestri, e atènt'l vuardàva
  se jò'n musa i parèvi sodisfàt;

  e jò, che sèit encjamò mi spunzèva,
  sidìn dentri, di fòu 'dizèvi: "Forsi
  il masa domandàighi no mi zòva."

  Ma'l bon pari lè zut ben a necuàrzisi
  dal timit volèj, ca no si vierzèva,
  e parlànt, coràgju mi'a dat chi parlàsi.

  'Lòr jò: "Mestri, tant pì vif'l me jòdi'l va
  cu la to lùs, che jò'i jòt amòndi ben
  se che la to razòn a mostràmi a va.

  Però, dols pari me, di preàti'i ten
  di mostràmi l'amòu al cual t'ghi'mpartìs
  il bon operà e chel ca nol va ben."

  "Indrèsa pur," 'la dit, "li lùcis fuàrtis
  dal'intelèt, e cal sedi manifest
  a tì'l sbàliu daj svuàrps ca si fan mestris.[379]

  Il spirt, che fat lè stat par amà imprèst,[380]
  a lè in motu vièrs dut chel ca ghi plas,
  e'l plasèj lu fa zì dal podèj al àt prest.

  A la vustra comprensiòn da bens creàs
  a ghi ven l'idea, ch'entri vi displèa,
  sì che'l spirit vustri'l ven cjapàt ta'un làs;[381]

  e se'ntrapulàt vièrs di ic si plèa,
  chel pleàsi lè amòu, e naturàl,
  che pal plasèj dal nòuf in vu si lèa.

  E com'che'l fòuc ch'in alt si mòuf da la val,
  e par so natùra sempri pì'n alt'l va,
  vièrs il post'ndà che pì'l dura, tal e cual,[382]

  cussì'l spirt vièrs'l desidèri al va,
  e coma spirt si mòuf, e maj si ferma
  fin che l'ogjèt amàt content a lu fa.

  'Dès ti pos ben jòdi la malaforma
  ch'a la veretàt pa la zent ca intìnt
  che lodèvul lè dut se che un al àma,

  sicom'che chel d'amà lè un sintimìnt
  cal par sempri bon; ma na buna sèra
  no fa sempri un sigìl bon, nencja volìnt.

  "Il me'nzèn e li to peràulis, ognùna,"
  rispundùt ghi'ai, "l'amòu a mi'an rivelàt,
  ma'l me dùbit pur pì fuàrt che maj'l suna;

  chè se l'amòu dal di fòu a mi ven dat,
  a il spirit a ghi va subit cuntra,
  o dret o stuàrt, nol pol èsi lodàt."

  E luj a mi: "Se che razòn a mostra
  dìzi ti lu pos; da lì'n là ti speta
  Beatrìs, che di fede a è op'ra.

  Ogni forma sostansiàl, ch'è distìnta
  da la materia e cun ic'è unìda,
  dentri a'a na virtùt che so a'è duta,

  che sensa operà no ven sintùda,
  e maj si la jòt al di fòu dal so efièt,
  com'ch'un àrbul s'jòt cal vif da la fueàda.[383]

  Però da indulà cal ven il concèt
  da li primi nòvis, no savìnt, lu tàs,
  com'pur da li prim'inclinasiòns l'afièt,[384]

  che dom'vu'i vèis, com'che natural pa li'às
  ghi'è di fa'l mièl, e di sta prin'volontàt
  dìzi no si pos che ben o mal a meretàs.[385]

  'Dès, par ch'ogn'altr'impùls a chist'l vegni pojàt,[386]
  pur naturàl lè l'ajùt da la virtùt
  ca si opera par tegni dut sestàt.[387]

  Chist'lè'l prinsìpit d'indà ca si cjòj dut'
  la razòn di se chi meretàis, secònt
  l'amòu ca risèif, cal sedi bon o brut.

  Chej che razonànt a son zus fin in font,
  ben savùt'an di sta naturàl libertàt;
  ma moralitàt a ghi'an lasàt al mont.

  Suponìn, duncja, che par necesitàt
  al nasi ogn'amòu ch'èntri vi s'impìja,
  di dàighi fren o no il podèj vi'è dat.

  Beatrìs sta nòbil virtùt a'ntìnt voja
  libera[388] di èsi, ma però vuàrda
  di vèjla'n mins s'a parlàti si met via."

  La luna, cussì a mièza nòt tarda,
  parèj mi feva li stelis pì ràris,
  fata com'na mascjèla ben lustràda;

  a corèva cuntra'l cjèl par che stràdis
  dal sol'nflamàdis cuant che chel da Roma
  tra Sars e Cors zì jù lu jòt com'ducju i dìs.[389]

  E chel spirt gentil par cuj a'a pì fama
  Pietola che la sitàt mantovàna
  tant dal me pèis cjolt mi veva d'insìma;

  ch'jò che la razòn i'vevi a la buna
  'nsìma da li me domàndis pojàda,
  i'èri lì insiminìt, com'un mona.

  Ma sta gran sun i l'ai a colp pierdùda
  apèn che certa zent jodùt i'ai dopo,
  davòu li nustri spàlis za voltàda.

  E com'Ismèn ch'jodùt 'la, e Asopo,
  lunc di se di not che furia e casìn,
  che'i Tebàns 'fèvin par invocà Baco,

  cussì par chel ziròn i so pas 'slungjàvin,
  chej che jò'i'ai subit jodùt che, vignìnt
  pocàs dal bon volèj e just amòu a vegnèvin.

  Ta'un lamp u chì a èrin, pars'chè curìnt
  dut'si moveva che marmàja magna
  e doj di lòu sigànt vegnèvin, planzìnt:

  "Maria svelt'è zuda ta la montagna;
  e Sèzar, par sotomèti Ilerdi,[390]
  un sburt ghi'a dat a Marsilia, zint in Spagna." [391]

  "Svels, svels, che'l timp a no bisùgna pièrdi
  par puc amòu," sigàvin i'altris davòu,
  "che'l volèj fa dal ben la grasia si rinvèrdi."

  O zent, ch'adès il vustri tant grant calòu
  vi darà compèns, forsi, par vej spetàt
  cussì a lunc che ben al fes il vustri còu,

  stu chi cal vif, ca è pura veretàt,
  sù'l vou zì, se'l sorèli lùs ni ridà;
  ma dizèini'ndà che'l pas lè situàt."

  Chistu al veva dita la me guida,
  e un di chej spirs a la rispundùt: "Ven
  davòu di me e t'jodaràs la strada.

  Voja di mòvisi nu'n davìn a plen,
  che sostà no podìn; ma'a nu perdòna
  sa ti par chi corìni via par disdèn.[392]

  Àbat i'èri di San Zen a Verona
  sot l'impero di chel bon Barbaròsa
  che Milan cun dolòu 'ncjamò'l razòna.

  E un tal[393] 'la za'l piè dentri la fosa
  che fra puc'l planzarà chel monastèj
  e mal si sintarà di vej vut potènsa;

  pars'chè so fì, cul cuarp malàt par intèj,
  e mins pèzu'ncjamò, e tant mal nasùt,
  pastòu 'la fat d'un post cal merita mièj."

  No saj se pì la dit o sa la tazùt
  pars'chè za'un bel puc ni veva sorpasàt;
  ma chist'i'ai capìt, che di tegni mi'a plazùt.

  E chel ch'in dut e par dut mi vev'judàt
  'la dit: "Vòltiti: chej doj là vuarda ben
  com' ca stan roseànt la musetàt.[394]

  "Prin," di scoltà ghi fèvin a ducjus sen,
  "muàrs a son chej paj cuaj il mar si'a vierzùt,[395]
  che'l Gjordàn i so erès al jodès ben;

  e chej che di fadìja no'an volùt
  cun chel che di Anchìs frùt a l'èra stat,
  di na vita sensa Gloria a'an godùt." [396]

  Dop'che da nu si vèvin tant distacàt
  che òmbris, da no podèj pì jòdilis,
  dentri a mi'è un nòuf pensèj penetràt.

  E nàsi èco altri idèis divièrsis;
  da un'a l'altra sì stupidìt i zèvi
  ch'i vuj plan plan mi colàvin, incuchìs,

  e'i pensèjs'n sun tramutànt i stevi.




  Purgatòri  Cjant Dicjanovèsin

  Ta l'ora ca nol pol il calòu dal dì
  intipidì pì il frèit da la luna,
  dal Satùrn vinsùt e dal terèn 'cjamò pì;

  cuant ch'i Geomàns[397] la so Gran Furtùna
  tal orient 'jòdin 'mòndi bunorùta,
  alsàsi'n sù, ta l'aria 'ncjamò bruna;

  tal sun jodùt i'ai na fèmina barbòta,
  stralocjàda di vùli e strupiàda,
  cun sgrìnfis par mans e di siera bruta.

  La vuardàvi, e com che'l sol al scjàlda
  li pars dal cuàrp  che la nòt a'ntirizìva,
  sì dal me sguàrt ghi vegnèva molàda

  la lenga, e dopo dut s'indresàva
  ta puc timp, e la musa tant smarìda,
  com'che'l volèj'l vòu, ghi la coloràva.

  Dop'ch'a ben parlà si'èra rimetùda,
  a cjantà a si'a metùt, che cun pena
  si sarès la me tension da ic movùda.[398]

  "Jò'i soj," a cjantàva, "na dols' sirèna
  che i marinàrs là tal mar i discjòj;
  che tant di da plasèj i soj plena.!

  Dal so cjamìn Ulìs straviàt i'ai
  al me cjànt; e chel che a me al ven
  a'è rar cal zèdi, sì tant plasèj ghi dàj."

  Il so bièl cjànt si sintèva 'ncjamò ben
  cuant che jodùt mi'ai na fèmina santa[399]
  visìn di me par cunfùndi l'àltra a plen.

  "O Virgilio, Virgilio, cuj ch'è chista?"
  a dizèva cridànt, e luj'l vegnèva
  tegnìnt i vuj puntàs sù che onesta.

  Cjapànt l'altra, davànt a la vierzèva,
  la pansa mostrànt tra còtulis sbregàdis,
  fòu lasànt un tànf ch'a colp mi sveàva.

  I'ai mot i vuj, e'l bon mestri, "Tre voltis
  za ti'ai clamàt," 'la dit. "Leva sù e ven:
  cjatànghi'l bus pa'ndà ch'entrà ti pòdis."

  Levàt su'i soj e dal alt dì za lèra plen
  ognùn daj ziròns di chistu sant mont;
  e via 'vànt, che'i rajs davòu i sintèvin ben.

  Ghi zevi davòu, e'i partàvi la me front
  com'chel che di pensèj a la tant colma
  che di luj a va a fa miès arc di punt;

  cuant che "vegnèit, par chì si va insìma"
  i'ai sintùt dizi, cun bon fa e dolsùt
  che chì di nu[400] maj si sint na tal calma.

  Com'ches d'un cign'l veva li àlis vierzùt;
  cun ches zì'n sù ni feva chel dal parlà
  dols ch'entri scju muròns 'vèvin sintùt.

  Li plùmis si'a metùt a movi e svintulà,
  ‘Qui lugent' afermànt di èsi beàs,
  ca v'ran l'ànimis siòris di consolà.

  "Se àtu che viers il bas vuardànt  ti stas?"
  la me guida a dìzmi a la tacàt,
  dop'chi si'èrin dal anzul alc distacàs.

  E jo: "Cun tant dùbit mi sint atiràt
  da na nova visiòn, ch'a ic mi plèa,
  e'l me pensèj nol vòu stàjghi separàt."

  "Àtu jodùt," 'la dit, "che vecja strèa[401]
  pa la cual 'nsìm'di nu si si lamènta;
  jodùt ti'as pur com'l'omp da ic si slèa.

  Ma basta; e adès sù a la svelta:
  punta i to vuj ta dut chel sfars che zirànt
  cu li gran rodis l'eterno re al sta."

  Com'il falcon, i so piè par prin mirànt,
  a si volta vièrs'l clamà e si slungja
  par voja dal past che là lu sta tirànt;

  cussì jò; e cussì lunc di che rocja
  rota par fàighi strada a chel cal va'n sù,
  i soj zut fin ch'a zì atòr un si rangja.[402]

  Cuant che tal cuint ziròn mi soj cjatàt sù,
  zent i'ai jodùt che ta chel a planzè'a
  pojàda in cjera e voltàda'n jù.

  ‘Adhesit pavimento anima mea'
  ju sintèvi dizi cun suspìrs so als
  che la peràula apèna s'intendè'a.

  O elès di Diu, chi sufrìs chej scals
  che gjustìsia e sperànsa vi rint manc'durs,
  metèini ta la strada da l'altri sbals." [403]

  "Se vualtris i sèis dal sta pojàs lìbars,[404]
  e'i volèjs al pì prest cjatà la strada,
  tegnèivi sempri a la destra daj murs.[405]

  La prejèra dal poeta è sì stada
  rispundùda puc davànt di nu, ch'alòr
  jodùt i'ai jò chel di chista parlàda;

  e'i vuj mes voltàt i'ai ai vuj dal me siòr:
  e'lòr luj consentìt a la cun bon sen
  al volèj che daj me vuj ghi'a zut intòr.

  Podìnt duncja cussì fa di me inzèn,
  mi soj visinàt a che creatùra
  che puc prin i vèvi sintùt cussì ben,

  dizìnt: "Spirt che tal to plànzi'l madura
  chel sensa'l cual a Diu no si torna[406],
  smet un puc par me la to gran cura.[407]

  Cuj èr'tu e parsè chi vèis la schena
  voltàda'n su, dìzmi, e se alc ti vòlis
  di là di'ndà che'l zì vivìnt mi mena."

  E luj a mi: "Pars'che li nustri schènis
  al volti a se'l cjèl, ti lu sav'ràs, ma prin
  Scias quod ego i'eri un daj Pièris.[408]

  Tra Siestri e Chiavèri scòri si sìntin
  li àghis di'un bel flun, e dal so nòn
  il nòn dal me sanc a la'l pì alt scjalìn.[409]

  Par un mèis e puc pì i'ai capìt benòn
  il pèis dal gran mant par chel che dal fanc tegn'lu'l vòu
  ch'ogn'altri carc plum'l somèa'n paragòn.

  La me conversiòn, na volta fat pastòu
  di Roma, a'è vegnùda ma'mondi tars;
  cussì, pars'che lì no si cuetàva'l còu,

  Subit scuprìt i'ai la vita daj busiàrs:
  pì'n sù che vita lì a no partàva;
  par chist'alòr si'a'mpiàt l'amòu, se pur tars.

  Fin lì, puòra e lontàna a steva
  da Diu l'anima me, dut'tiràda:
  'dès, com'chi t'jòs, u chì punìda a va.

  Oh avarìsia, chì ti vens mostràda:
  tal purgàsi da l'ànimis pentìdis;
  e pì amàr pèna u chì no'è maj stada.

  E com'che'n alt no zèvin i vuj nustris
  maj, fìs com'èrin dom'ai bens terèns,
  a vuardà 'n cjera a son sì dal just punìs.

  L'èsi avàrs tant tegnùt ni'a i juscj' bens
  di amà, che'l fa nustri nol zovàva,
  par chel gjustìsia chì fers ni ten e strens;

  cun mans e piè leàs di chì no si va,
  e chì, fin che al just siòr ben ghi zarà,
  a pànsa in jù i restàn, fin ca ghi va."

  'Nzenoglàt mi'èri e'i volèvi parlà;
  ma apèna tacàt luj a si'a necuàrt,
  scoltànt, dal riverì chi stevi par fa,

  "Parsè," 'la dit, "ti tentu sì bas e stuàrt?"
  e jò a luj: "Pa la vustra dignitàt
  in cosiènsa mi soj 'nclinàt, prest e fuàrt."

  "'Ndrèsa li gjàmbis, frari, tenti alsàt!"
  'la rispundùt. "No sbalià: serf i soj un
  com'te e i altris d'un'unica potestàt.

  Se maj i ti'as chel sant evangelic sun
  ca la dita ‘Neque nubent,' intindùt,
  t'jòs che'l me razonà cun chel lè dut un.[410]

  Ma para via: no sta pì chì fermùt,
  chè'l to sta puc còmut ghi fa'al me plànzi
  cal madùra chel chi ti vèvis za jodùt.[411]

  Na gnèsa i'ai di là, Alagia, che sì
  buna a è, ma ca pol vignì vuastàda
  daj nustris, e'n trista 'zèdi a cambiàsi;

  e ic a'è l'unica ca mi'è restàda.




  Purgatòri  Cjant Vincjèsin

  Cuntr'un mièj volèj[412], il volèj mal'l pugna;
  chè, cuntra'l me volèj, par fàighi plasèj,
  trat fòu da l'aga i'ai, puc plena, la spugna.

  Mi soj movùt, e'l me duce pur par chej
  poscj' che visinùs 'èrin da la rocja,
  com'che plan si va taj merlès, poscj' d'usièj;

  chè la zent che gota par gota a sbìcja
  paj vuj il mal che dut il mont al òcupa
  'ngrumàd'era fin lontàn da la rocja.[413]

  Che maladèta ti sèdis, vecja lupa,[414]
  chì pì d'ogn'altra bestia[415] ti'as preda
  pa l'abìs da la to fàn che maj si stropa!

  O cjèl, che cul zirà da la so roda
  si crot che dut ch'jù 'zedi a tramutàsi,
  cuant saràja ic da chel[416] fòu butàda?

  Avànt i zèvin, atèns tal mòvisi
  e jò sempri atènt ai spirs, chi sintèvi
  planzi da fa tant dòu e pur lagnàsi;

  par casu ‘Maria me!' sintùt 'vèvi
  sigà davànt di nu ta chel lamìnt grant,
  com'femina cuant che dal part a sint'l movi;

  proseguìnt cun "Puarèta ti'èris tant,
  com'che ben jòdi si pol dal ospìsi;[417]
  'ndà che jù ti'as metùt il to cargu sant."

  E'n sèguit i'ai sintùt: "O bon Fabrìsi,
  chi ti'as preferìt povertàt e virtùt
  al doventà un gran siòr dut plen di vìsi." [418]

  Sti peràulis mi vèvin sì tant plasùt,
  ch'avànt mi soj tiràt par mièj cognòsi
  chel spirit chi vevi apèna sintùt.

  Encjamò'l contàva dal còu bon che sì
  Nicolò mostràt'l veva vièrs li frutis
  par ch'ogn'una l'onòu a mantegnèsi.[419]

  "O anima che tant ben ti favèlis,
  cuj èr'tu," i'ai dit, "e parsè besòla
  tu i pàrtitu in mins sti bièli lòdis?

  Ripajàda sarà la to peràula
  se jò i torni a finì chel cjaminà curt
  di che vita che a la fin a svuàla."

  E luj: "Ti dizaràj, ma no pal cunfuàrt
  ch'jò mi spèti di là, ma pa la tanta
  grasia ca t'ilùmina prin da la muàrt.

  Jò'i soj stat radìs di che bruta planta
  ca scurìs duta la cristiana cjera
  sì che di rar un bon racòlt a buta.

  Ma se Lil, Gand e altri poscj' di Fiandra
  a podèsin, subit 'sarès vendèta;
  e sì lu prèj, luj[420] cal jòt se ch'è vera.

  Di là clamàt i'èri Ugo Cjapèta:
  da me nasùt 'lè ogni Filip e Gigi,
  che scju dìs a tègnin la Fransa dreta.

  I'èri fi di un becjàr di Parigi:
  cuant ch'i regnàns antics son vegnùs a mancjà,
  fòu che chel fat frari, l'ùltin Carolìngi,

  in man me'l fren i soj vegnùt a cjatà
  dal governo dal stat, e tanta potènsa
  i vèvi--e tancju amìs pur--u cà,

  che da la corona vedula la fuarsa
  zùda ghi sarès a me fì, dal cual
  inìsi'an vut i vuès sàcris di sta cjasa.[421]

  Fin al dì che la gran dote provensàl
  al me sanc a no ghi'a cjolt la vergògna,
  al valèva puc[422], ma nol feva dal mal.

  Tacàt a'è lì[423] cun fuarsa e fà da cagna
  la so rapìna; e dopo, par amènda,
  Pontì 'la cjolt, e Normandì e Gascogna.

  In Italia Carlo, par no sta'n banda,
  prin a la fat vìtima di Coradìn,
  e dop'la mandàt la sù Tomàs, par amènda.[424]

  Un dì pì avànt i'jòt, puc pì di chì chi sin,
  che fòu'l tira n'altri Carlo da la Fransa,
  par che mièj cognosùs luj e'i sos'vègnin.

  Fòu'l ven sens'arma, fòu che cun che stesa
  che gjostràt'l veva Gjuda[425], e che'l punta
  sì ch'a Firense scopià ghi fa la pansa.

  Da chist, no cjera ma vergogna tanta
  al guadagnarà, par se stes tant pì graf
  cuant pì lizèj chistu gran dan al conta.

  L'altri[426], belzà tiràt fòu da la so naf,
  jò'i jòt che so fia'l vent, fazìnt marcjàt
  com'cal fa'l piràta cun ogni so sclaf.

  O avarìsia, s'altri ti'èse restàt
  di fa dop'di vej il me sanc a te 'tiràt,
  che nencja'l so èsi a nol ten curàt?

  Par che mancu'l somèj'l mal futùr e pasàt,
  i jòt in Alagna[427] entrà'l floudilìs
  e tal so vicjàr Crist vignì caturàt.

  Di nòuf lu jòt ca ghi fan tontonàdis;
  i jòt che di nòuf a ùsin l'azèit e'l fièl,
  e murì lu fan fra i grancj'--ma vifs--laris.[428]

  I jòt il nòuf Pilàt cussì tant crudèl,
  da chist tant puc sasiàt, sensa decrèt
  tal Tèmpli partà i laris, stu Filìp Bièl.[429]

  O Siòr me, cuant i varàju il dilèt
  di jòdi la vendèta che, platàda,[430]
  a dulsìs la to fòta tal to segrèt?

  Se ch'jò'i dizèvi di ic, che sposàda
  cul spirit sant, che stèsa ca ti'a fat
  vignì a mi par cualsìasi domanda,

  tant lè'l rispùndi a chel chi vin preàt
  durànt il dì; ma apèna ca si fa nòt,
  un sùn contràri al ven da nu alsàt.[431]

  Di nòuf'dizìn di Pigmaliòn, chel simiòt
  traditòu e lari e paricìda
  che'mpasudìt si'a cul òru di Sichòt;[432]

  e la misèria di chel tiràt di Mida
  che seguìt'a la so domanda'ngòrda,
  che ridi a fa cuant ca è ben pensàda.

  Dal mat d'Acàn, po, ognun si recuàrda
  da la so trufa, sì che da la ira
  di Gjosuè'l sint encjamò la muardùda.

  E dop'acusàn cul so omp Safìra;
  lodàn i scals ca la vut Eliodòru;
  e in'infàmia dut stu mont al zira

  Polinèstor che copàt 'la Polidòru:
  taj ùltins timps si sint sigà: ‘Hej, Cras,
  dìzni, chi ti'l sas, di se'l saja l'òru?'

  Ogni tant un'l parla alt e l'altri bas
  secont l'afesiòn ch'a zì ni spiròna,
  prin amòndi fuàrt e dop'a pas pì bas:

  però al ben ch'al dì si ghi razòna,
  no èri l'ùnic jò, ma u chì visìn
  no si feva sinti altra persona.."

  Nu'i èrin za partìs da stu Capetìn[433]
  e'i si sbrigàvin di zì sempri pì avànt
  èncj'sa no'èra fàsil ta stu stret cjamìn,

  cuant ch'jò'i'ai sintùt, com'alc cal va colànt,
  tremà'l mont; e alòr un frèit i'ai sintùt
  com'un che a la muàrt si sta visinànt:

  ver lè che sì fuàrt Del[434] nol scjasàva dut
  prin che Latona'n ic ghi fazès il nit
  e'a parturì i doj vuj dal cjèl si ves metùt.

  Un grant sigà lì dop'dapardùt partìt,
  tal, che'l me mestri viers di me si'a partàt,
  dizìnt: "Ti sos cun me: no sìntiti vilìt."

  "Gloria in excelsis Deo," [435]mi'a someàt
  che ducj' dizèvin, da chel che di capì,
  a stent, da dut chel cjantà mi'èra dat.

  Fers i stèvin nuàltris lì a sinti,
  com'i pastòus ch'an prin sintùt chel cjànt,
  fin che chel e li scòsis 'an sintùt finì.

  Di nòuf alòr avànt pal nustri cjamìn sant,
  vuardànt li òmbris distiràdis in cjèra,
  ca si stèvin belzà di nòuf lamentànt.

  L'ignorà no mi'a maj cun tanta guèra
  fat vignì sì granda vòja di savèj;
  se'n memoria'i ritèn ca'è vera,

  ch'alòra tal pensèj mi parèva di vej;
  e di domandà i'eri masa ansiòus,
  e lì d'jòdi alc da besòu no vèvi'l podèj:

  cussì i zèvi avànt tìmit e penseròus.




  Purgatòri  Cjànt Vincjunèsin

  Che sèit naturàl che maj si sàsia,
  fòu che cun l'aga cu la cual la fruta
  samaritàna[436] domandàt'a la gràsia,

  mi muardèva, e'n davòu a la svelta,
  'ntrigàt daj spirs, i zevi al me duca,
  patìnt pur jò da la jùsta vendèta.

  E jòt tu, propit com'cal descrìf Luca,
  Crist ghi'a aparìt a doj in strada,
  dop'che dal sepòlcri l'èra tornàt fòu ca,[437]

  èco n'ombrena, davòu di nu vegnùda,
  cul piè atènta di no pestà i distiràs;
  palrlàt ni'a, prin di vèjla ben jodùda,

  e'ni'a dit: "Fradis, che Diu vi dèdi pas."
  Nu si sin voltàs a colp, e Virgilio
  un daj sens ghi'a fat a chistu adatàs.[438]

  Dop'la tacàt: "Tal beat concilio
  ca ti meti che cort granda e justa
  che metùt a mi'a tal etern esìlio."

  Cun nu'n premùra, "Ma coma!" 'la dita,
  "se di zì sù'i vèjs par Diu puc merit,
  cuj vi àja pa la so scjala fat da scorta?"

  E'l me mestri: "Se ben ti'as i sèns capìt
  che chist'l parta e l'ànzul al segnala,[439]
  cal zarà su cuj bòjs ti capiràs subit.

  Ma pars'che chè che dì e nòt a fila[440]
  di filà par luj no vev'ncjamò finìt,
  e Clot a'nsìst di fa par ducj'la fila,

  La so anima, sòu dal me e to spirit,
  in sù a no podèva vignì besòla
  che com'nu no podèva vej chist[441] capìt.

  a'Lòr soj jò trat fòu da la gran gola
  da l'infièr par guidàlu, e pur pì'n sù,
  fin ca podrà menàlu la me scuèla.

  Ma dìzmi, si ti sas, pars'che'l scjasàva sù
  puc fa stu mont, e parsè a una vòus
  ducjus'an parùt sigà da chì in jù."

  Sì parlànt di se chi eri desideròus
  a la ben capìt, che dom'cul nòuf sperà
  si'a fat la me sèit na pì pìsula cròus.

  Chel'la tacàt: Maj e maj a no sarà
  che sens'òrdin a sedi la religion
  da la montagna[442], o che pì no s'usarà.

  Chì'l timp a lè libar d'alterasiòn:
  di chel che'l cjèl da sè in sè al risèif
  chì si pol cjatà, e no d'altri, razòn.

  Par chel ne ploja ne tampiesta ne nèif
  ne calìgu ne ruzàda pì'n su a cola
  ta sta scjàla di tre scjalìns, nencj'par intìf:

  ne nulòn ne nulùta si jòt ca cala,
  ne tons ne lamps, ne la fia di Traumànt,[443]
  che tal'aldilà'l stes post spes a mola:

  il vapòu sec a no si alsa pì'n davànt
  dal pì alt daj tre scjalìns chi'ai minsonàt,
  'ndà che'l vicàri di Pieri'l fa da sant.

  Cal tremi un puc pìn jù pol èsi vertàt;
  ma par vint che in cjera a si plata,
  no saj parsè ma chì sù maj 'la tremàt.

  Chì a trema cuant che n'ànima neta
  a si sint, cuant ca va'n sù o ca si mòuf
  par zì'n sù, e a siga ben contènta.

  Al prova'l so stat pur il so volèj, nòuf,
  chè, dut lìbar adès di cambià convent,
  l'ànima'l surprìnt, e'ntòr di plasèj ghi plòuf.[444]

  Prin a vorès, ma a no lasa'l talènt
  che la gjustìsia dal alt, cuntra che vòja
  cal vèva di pecjà, a met al tormènt.[445]

  E jò che ta stu post i'ai patìt via
  sincsènt àis e pì, pur adès i'ai sintùt
  na vòja di zì'n alt, na libera vòja:

  ma scju bojs spirs, e'l teremòt, ti'as sintùt
  che par chista montagna a van lodànt
  il Signòu, che svels jù fèdi zì'n sù, par dut."

  Cussì ni'a contàt; ma'a si la steva tant
  godìnt dal bevi cuant ch'è granda la sèit,
  ch'encj'jò stu chì mi lu stevi tant gustànt.

  E'l me sàviu duce: "Ormàj i'jòt la rèit
  che chì vi lèa sù e com'ca vi mola,
  il parsè dal tremà e dal godi la sèit.[446]

  Ma dìzmi, par plasèj, cuj èritu la,
  e parsè par tancju sècuj distiràt
  chì sotu stat? Dìs, e la razòn dàmila."

  "Tal timp lontàn cuant che'l bon Tito, judàt
  dal gran re, vendicàt là li ferìdis
  ca sgorgàvin'l sanc da Gjuda baratàt,

  cul nòn cal cres onoràt ta li memòris,[447]
  i'eri jò di la," rispundùt 'la chel spirt,
  "cun fede no'ncjamò, ma òperis famòsis.

  Cussì dols l'era'l me poetic spirt,
  che, tolosàn[448], a se mi'a tiràt Roma,
  'ndà che li me tèmplis meretàt'an'l mirt.

  Là 'ncjamò la zent Stasio a mi clama:
  di Tebe cjantàt i'ai, com'pur dal grant Achil;
  ma colàt i soj sot la secònda cjama.[449]

  Sul me ardòu li falìscjs tal me curtìl[450]
  colàvin e scjaldàvin, da la dura flama,[451]
  che dut intòr a ilùmin pì di mil;

  da l'Eneide i dìs, che da vera mama
  mi'a tant nudrìt cuant chi stevi poetànt:
  sens'ic, scrit no varès nuja di fama.

  E par èsi stat vif di là propit cuant
  che Virgilio al scriveva, i varès dat
  un an pì di se ca mi tocja ta stu bant.[452]

  Vièrs me sti peràulis Virgilio'an voltàt
  cun musa che "Tas" a dizèva, tazìnt;
  ma miga dut a pol fa la volontàt;

  ch'al ridi e plànzi fàsil ghi'è'l zì seguìnt
  la pasiòn da 'ndà che l'un e l'altri'l ven,
  che'i pì onèscj' a stent si tègnin, pur volìnt.[453]

  E jò i'ai suridùt, com'un cal fa'un sen;
  e tazùt'la'l spirt, e n'ocjàda mi'a dat
  taj vuj 'ndà che'l vero a si les pì ben;

  e "Se'n ben un sì grant sfuàrs[454] ti ten alsàt,"
  a la dit, "parsè propit ta stu moment
  i'atu suridùt, com'ch'jò i'ai ben notàt?"

  Jò chì da na banda a l'altra mi volti a stent:
  ‘Tas,' mi dis l'una; l'altra cun primùra
  a vòu chi dizi; e'l me mestri, atènt,

  il me suspìr al sint, e "Nosta vej pòura,"
  a mi dis, "di parlà, ma còntighi pur
  se cal vòu savèj cu la pì gran cura."

  Alòr jò: "Maravèjti, maravèjti pur,
  spirt antic, di vèjmi a ridi notàt;
  ma èco n'altra maravèa, par sigùr.

  Chistu ch'in alt al ten i me vuj guidàt,
  a lè chel Virgilio ch l'ispirasiòn
  di cjantà daj òmis e daj dèos ti'a dat.

  Se'l me ridi'l parèva vej altra razòn,
  chè a no era vera; crot invènsi
  che stat lè se che su luj ti'as dat espresiòn."

  Za ai piè lu jodevi inclinàsi
  dal me mestri, ma luj a la dit: "Fradi,
  jò e te i sin spirs; a n'ocòr sbasàsi."

  E chel tal alsàsi: "Ben ti pol jòdi
  il grant amòu che a te mi scjàlda
  cuant che di se chi sin pì no mi recuardi,

  e'i trati un'ombra com'roba solida."




  Purgatòri  Cjànt Vincjaduèsin

  L'ànzul l'èra za davòu di nu restàt,
  chel par cuj tal sest ziròn entràs i'èrin,
  dop'vèjmi da la front n'altri P[455] netàt;

  e chej che di vej gjustìsia a desìderin
  dit ni veva ch'èrin beàs, e li so vòus[456]
  doma cun sitiunt u chì a finìvin.

  E jò, lizèj pì che'n altri pasàgjus
  i zevi, e'ai spirs svels ghi stevi davòu
  cun'un pas ca no mi'èra par nuja penòus,

  cuant che Virgilio 'la scuminsiàt: "L'amòu,
  impiàt da virtùt, altri 'la sempri 'mpiàt,
  se la so flama mostràt si'a par di fòu;

  e dal moment che chì jù lè capitàt,
  di fat, tal limbo dal infièr Gjovenàl,
  che sen da la so afesiòn mi'è stat dat,

  il me benvolèj par te a lè stat tal
  che maj lè stat cun maj'ncontràda persona,
  che curt mi somearà'l scalà stu rival.[457]

  Ma dìzmi, e d'amìc ti mi'as di perdonà
  si mi faj lìbar di molà'un puc il fren,
  e tu com'amigo cun me razòna:

  com'èse ca si'a inserìt tal to sen
  l'avarìsia, tal miès di sì tant sintimìnt
  dal cual un omp coma te l'era dut plen?"

  A Stasio a ghi'a sbrisàt da ridi sintìnt
  sti peràulis, ma dopo a la rispundùt:
  "Ogni mot dal to amòu contènt mi rint.

  Spes a susèdin ròbis, un puc di dut,
  ca ni fan dubità ca sèdin vèris
  pars'che la vera razòn no vin jodùt.

  Tu ti cros--chist s'jòt da li to domàndis--
  Ch'jò'i sedi stat tiràt[458] ta l'altra vita,
  forsi parsè ch'i'èri ta che bàndis.[459]

  Ten in mins che l'avarìsia distanta
  da me pur mas'èra, e sta dismisùra
  par sècuj cjara pajà mi l'an fata.

  E sa no fos ch'jò cjatàt i'ai la me cura
  cuant che capìt i'ai se chi ti esclàmis,
  secjàt da sta nustra puòra natura,

  ‘Parsè no sostegnèisu, o santi bràmis
  dal'òru, l'apetìt di scju pours mortàj?',
  zirànt i sintarès che gran sburtàdis.[460]

  Alòra i mi soj necuàrt, pì di maj,
  dal me grant spindi, e i mi soj pentìt
  alòr di chist e di ducju i altri maj.[461]

  Cuancjus ca risorgiràn cul cjuf sparìt[462]
  par ignorànsa di no vej savùt sta pècja
  netà, pentìs, in vita o'n tal limit.[463]

  E lè pur ver che la colpa ca fa zi via
  par dreta oposisiòn n'altri pecjàt,
  insièjmit cun chel chì'l so vert a sècja:[464]

  alòra, s'jò'i mi soj tra che zent cjatàt
  ca plans l'avarìsia, par vignì purgàt
  dal so esàt contràri a mi'a tocjàt." [465]

  "'Dès, cuant che da li crudèl'armis ti'as cjantàt,
  e di che puòra disgrasiàda d'Jocàsta,"
  'la dit chel cal veva i pastoràls[466] cjantàt,

  com'ca s'jòt da chel che Clio[467] a tasta,
  tiràt no ti vev'ncjamò tra zens fedèlis
  la fede, che sens'chè'l bon fa nol basta.[468]

  Sì esìnt, cual sorèli o cjandèlis
  a ti'àni stenebràt sì che dop'alsàt
  ti'as davòu dal pescjadòu li vèlis?"

  E chel a luj: "Tu par prin ti mi'as inviàt
  a Parnàs a bevi ta li so grotis,
  e par prin a Diu ti mi'as iluminàt.

  Ti'as fat come chel cal va ta li nòs scùris,
  che'l lumìn cal ten davòu no ghi zova,
  ma dop'di luj'l lasa zens ben studiàdis,

  cuant che dit ti'as: ‘Il sècul si rinòva;
  a torna gjustìsia e'l prin timp umàn,
  e dal cjel a ven jù na ràsa nova.'[469]

  Tu[470] ti mi'as fat poeta, e tu cristiàn:
  ma par che mièj ti jòdis il me ritràt,
  a coloràlu i slungjaràj la man.

  Il mont intèj l'era za plen doventàt
  da la cristianitàt, ben semenàda
  da dut chel discòri su l'eternitàt;

  e la peràula, za minsonàda,
  d'acòrdu a zèva cuj nòufs predicjadòus;
  ch'a lòu ghi'ai la me atensiòn prestàda.

  A pàrimi 'son prest vegnùs sens da la cròus,
  che cuant che Domisiàn ju'a perseguitàs,
  sensa'l me plànzi no son stas i so dolòus;

  e mentri che di là i vèvi'ncjamò i me pas,
  judàs ju'ai, e li so usànsis jùstis
  a'an fat sì ch'ogn'altra seta i dispregjàs.

  E prin ch'jò'i conduzès i Grecs ta l'àghis[471]
  di Teb, poetànt, i soj stat batezàt;
  ma, pauròus, platàt i vev'li me nov'idèis,

  e paganèsin par lunc timp i'ai mostràt;
  e par stu pìsul timòu il cuart sìrcul
  a mi'a par pì di cuatrisènt àis serclàt.

  Tu duncja che vierzùt i ti mi'as il vul
  che sieràt l'era stat al ben ch'i'ai contàt,
  mentri che sù'i zìn vièrs il pròsin sìrcul,

  dìzmi'ndà che l'antìc Terensio'l ven cjatàt,
  Cecilio, Plauto e Vario, si t'lu sas:
  dìzmi'ndà ca son se ognùn lè danàt."

  "Scju chì e Persio e jò e altris rivàs,"
  'la dit il duca me, "cun chel Grec i sin[472]
  da li Musis mièj nudrìt d'altri so latàs,

  ta'un sìrcul da la scura presòn, tal prin:
  tanti voltis i razonàn di chel mont[473]
  'ndà che li nustri nànis sempri a vìvin.

  Euripide lè cun nu, e Antifont,
  Simonide, Agaton e altris pur,
  grecs che cul oràr a ornàvin la front.

  Chì da la to zent[474] a si pol jòdi pur,
  com'Antigone, Delfilia e Argja,
  e che puarèta di Ismene[475], ic pur.

  A s'jòt encja che ca'a mostràt Angja:
  chì a'è la fia di Tirèsia e Tètis
  e cu li so sòus a è pur Deidània."

  Chì'an i poès tazùt, li me guìdis,
  di nòuf atèns a vuardà atorotòr,
  lìbars da zì pì'n sù e da parètis;[476]

  li prin'cuatr'òris dal dì'èrin alòr
  za'n davòu, e la cuint'èra al timòn,
  alt'alsànt la punta ruvìnt, com'un fòr,

  cuant che'l me duca: "I crot chi fìni benòn
  a zì a destra, voltànt li spàlis al mont,
  coma al sòlit zint atòr dal ziròn."

  Cussì dal usu pasàt i vin fat cont,
  e seguìt'vin il cors cun mancu sospèt,
  segnalàt dal spirt ca ni tegnèva cont.

  Lòu zèvin davànt e jò ghi stevi dret
  davòu e'i scoltàvi atènt i so discòrs,
  ch'al'art di poetà mi dèvin dilèt.

  Ma dut t'un colp a la rot scju bièj discòrs
  un àrbul che cjatàt'vin in miès la strada,
  cun milùs bois, dal odorà amòndi dols;

  e com'ch'a'un pin ghi cala'n alt la butàda
  da ram a ramàs, cussì a chel in jù,
  par che nisùn a ghi fes na scalàda.

  Da'ndà che'l nustri zì l'èra sieràt sù,
  da na rocja'n alt'a gotàva'un licòu clar
  che ta li fuèis al zeva a spàndisi sù.

  Movùs si'an i doj poès vièrs il moràr[477]
  cuant che na vous dal dentri da li frascjs
  a sigàt: "Stu mangjà vi sarà tant cjàr." [478]

  Dop'a dit: "Pì ghi pensàva a li nòsis
  Maria, ca fòsin bunis e'ntèris,
  ch'a la so bocja, ch'adès 'rispùnt par vuàltris.[479]

  E li antìchis romànis contèntis
  a èrin aga di bèvi; e Danièl
  mangjàt no la ma savùt robis veris.[480]

  Ta l'etàt dal òru, cuant che dut 'era bièl,
  gustòsis'èrin pa la fan li glandis
  e pa la sèit ogni rìvul l'èra mièl.

  mangjànt doma milùs e cavalètis,
  il Batìsta a si'a nudrìt in tal desert:
  par chel luj a lè grant e plen di gloris[481]

  tant d'èsi cul mant d'Evangelìst cujèrt.




  Purgatòri  Cjant Vincjatreèsin

  Mentri che'i vuj in ta li fràscjs vèrdis
  i ziràvi, coma cal fa di solit
  chel ch'a la cjàsa[482] d'usièj al pièrt òris,

  Com'bon pari'l me duca "Fiol me," mi'a dit,
  "ven avànt, che'l timp ca ni'è stat asegnàt
  usàlu a ni tòcja cun pì merit."

  Il sguàrt, e'l me pas pur, i'ai a colp voltàt
  vièrs i mestris, che si ben discorèvin
  che sensa sfuàrs mi tegnèvi a lòu tacàt.

  Ma èco che plànzi e cjantà sintùt i vin
  ‘Labia mea, Domine' in manièra
  tal che dilèt e dolòu sintùt i vin.

  "O dols pari me, se chi sint, èse vera?"
  tacàt i'ai jò. E luj: "Ànimis ca stan
  forsi provànt di zì da stu post ca ju sièra." [483]

  'Lòr com'che'i pelegrìns penseròus a fan,
  pasànt par strada zent ca no cognòsin,
  ch'a lòu si vòltin ma sempri avànt a van,

  cussì di par davòu svels a vègnin
  spirs tancjus che mirànt, ni trapasàvin:
  silensiòus e devòs a ni miràvin.

  I vuj scurs e'nfosàs ducjus a vèvin,
  cu la musa sì magra e pàlida
  che doma pièl e vuès a someàvin:

  no crot che cun scùsa cussì tiràda
  tant sèc Erisitòn[484] al fos stat fat,
  cuant che'l dizùn'l temèva, a la pì granda.

  "Èco," jò mi'èri a pensà sofermàt,
  "la zent ca'è zuda a pièrdi Gjerusalèm,
  cuant che Maria di bec al fì ghi'a dat!"

  I bus daj vuj anèj'parèvin, sens'gjèm:[485]
  chel che tal musu daj òmis al les "om,"
  chì al varà tant ben cognosùt la "em."

  Cuj al crodarèsia che l'odòu d'un pom
  tant podèj al ves e brama'l generàs,
  e chel d'un'àga pur, sensa savèj com'?[486]

  Zà'i pensàvi al parsè ch'èrin afamàs,
  a la razòn ch'encjamò no s'jodèva
  da la pièl scajòsa e cuàrps secjàs,

  cuant che dal pì font dal cjaf al voltàva
  vièrs me i vuj un spirt, fisànt me par dut
  e sigànt a fuàrt: "Ma jòt cuj ch'jòt. Ma va!"

  Di musa maj lu varès ricognosùt,
  ma maj, e'pur da la so vòus i'ai ben capìt
  cuj ca l'èra, ma no dal so aspièt brut.

  Chista falìscja[487] a mi'a rimpiàt sùbit
  la cognosènsa di stu cjaf dut cambiàt,
  e la musa di Farèis i'ai percepìt.

  "No badàighi, va, al aspièt dut secjàt,"
  a la preàt, "che la pièl sì m'imbrutìs;
  magri magri, purtròp, i soj doventàt.

  Ma dìzmi di te e di chej doj spìris
  ca mi par ca ti stan fazìnt di scòrta:
  sù, conta pur, che jò'i soj dut orèlis."

  "La to musa, che dolùt mi'a za muàrta,
  i plans encj'adès cun altritànt dolòu,"
  rispundùt ghi'ai, "tal jòdila sì stuàrta.

  Ma, Diu bon, dìzmi se ca vi sfuèa fòu:
  no fami dìzi mentri chi mi maravèj,
  che mal'l pol dìzi chel ch'altri 'la tal còu."

  Alòra luj a mi: "Dal divìn volèj
  jù'a ven virtùt ta l'àga e ta la planta
  ch'jodùt ti'as davòu, par cuj no soj pì'ntèj.

  Duta chista zent che planzìnt a cjanta
  par vej vut gola fòu d'ogni misùra,
  chì'n fan e'n sèit si rifà di nòuf sànta.

  Di mangjà e bèvi ni fa vòja pura
  l'odòu che fòu'l ven dal frut e dal sclapìs
  che'ntà stu len si spant pa la verdùra.

  E no doma na volta, ta sta curnìs
  zirànt, si rinfrèscja la nustra pena:
  èco che'nvènsi di gòdi 'pena'i dis,

  che che vòja a chej àrbuj ni mena
  che menàt 'vèva Crist a dìzi: ‘Eli,'
  cuant che liberàt ni'a cu la so vena." [488]

  E jò alòr a luj: Forèis, da chel dì
  tal cual i ti'as cambiàt mont a mièj vita,
  nèncja sincuànt'àis no son pasàs fin chì.

  Se di pecjà a chel punt da la to vita
  pì no ti podèvis, prin di che ora
  cuant ch'il bon dolòu a Diu ni riconèta,

  com'sotu belzà rivàt chì parzòra?
  i ti crodèvi'ncjamò la jù di sot
  indà che'l timp cul timp a si ristòra." [489]

  Alòr luj a mi: "Cussì prest a mi'a mot
  a cjoj e bevi'l dols amàr daj martirs
  la so Nela cun chel so planzi diròt.

  Cul so preà devòt e cuj so suspìrs
  cjolt a mi'a dal plan indà ca si speta[490]
  e judàt mi'a a sorpasà i altris zir's.

  Diu tant pì a gusta e dilèta
  la me vedulùta--oh'l ben chi ghi'ai volùt!--
  cuant pì il so ben lu fa besolùta;

  chè la Barbagja di Sardegna'è in dut
  pì plena di feminis onèstis
  che la Barbagja d'indà ch'jò'i soj vegnùt.[491]

  O bon fradi, cussì a son li ròbis!
  Il timp da vignì 'lu jot belzà tant ben
  ca no saràn sti òris chì tant antìchis,

  cuant che dal pulpit tonà si sintarà ben
  cuntra chel scandul da li fiorentìnis
  che li tètis fòu a mostrin dal so sen.

  Cuàlis bàrbaris maj, o saracènis,
  'èrini che par fàlis zì cujèrtis
  'ocorèvin lès di spirt o civìlis?[492]

  Ma se sigùris 'fòsin li svergognàdis
  di chel che'l cjel'l sta zà par lòu preparànt,
  par sigà 'varèsin zà li bocis vièrtis;

  che se l'avànt jòdi no mi sta'nganànt,
  prin a patì zaràn ch'a meti su pel
  chej ch'adès si consòlin cul ninanànt.[493]

  O fradi, ti tentu platàt? Dìzmi chel.
  Jòjtu che no dom'jò, ma pur chista zent
  ti sta mirànt, là ch'al sol ti ghi fas vel." [494]

  'Lòr jò a luj: "Si no ti jòdis a stent
  se chi ti èris par me e jò par te,
  chel pensèj'l darà puc gust ta stu moment.

  Di sta vita cjolt mi'a chel che di me
  al va'vant, l'altra dì, cuant che rotonda[495]
  la sou di chel si'a mostrada'n front di me,"

  e'l sol i'ai mostràt. "Chist pa la profonda
  nòt mi'a menàt di chej ca son propit muàrs
  cun chista cjar vera che luj'l seconda.[496]

  Da la jù mi'an tiràt sù i so cunfuàrs,
  vignìnt'n sù e atòr da la montagna
  ch'a'ndrèsa vualtris che'l mont la fat stuàrs.

  St'anima'a dit ca vou ès'mi compagna
  fin chi rivaràj là ca'è Beatrìs,
  indà ch'ic stesa mi sarà compagna.

  Virgilio lè chistu che cussì mi dis,"
  e'l me dèit'lu'a mostràt, "e l'altri lè chel spirt
  pal cual puc fa scjasàt'a ogni curnìs

  di stu mont, cal vòu che d'altri ghi sedi part.[497]




  Purgatòri  Cjant Vincjacuatrèsin

  Ne'l dìzi il zì, ne'l dìzi'l dìzi al fèva
  ralentà; ma, discurìnt, i zèvin fuàrt,
  com'naf che, cun bon vint davòu, a zèva;

  e ogni spirt, someànt do voltis muàrt,
  cuj so vuj'nfosàs a si maraveàva
  cuant che dal me vivi si veva necuàrt.

  E jò, cul me parlà ch'avànt'l paràva,
  i'ai dit: "Tal zì sù chista[498] forsi a tarda
  pì che sa no fos par chel che cun me'l va.

  Ma dìzmi, si t'lu sas, 'ndà ca'è Picarda;
  dìzmi se'n ta sta zent'ndè cualchidùna
  di merit che cussì fìsa mi vuàrda."

  "Me sòu, che tra l'èsi bièla e buna
  no saj cual che pì a fos, a'è za ca got
  la tal alt Olimpo la so corona."

  Sì 'la tacàt, e dopo: "Chì no sin sot
  divièt di nominà i spirs, che dut svanìt
  pal dizùn lè'l nustri lineamìnt, che pì no s'jòt.

  "Chist," a luj puntànt il dèit, "'lè Bonunìt,[499]
  Bonunìt da Luca; e che musa là,
  che pièl e vuès a'è pì di che d'altri spirit,

  taj so bras[500] la Glisia Santa'l veva vut là:
  dal Tors l'era, e al purgà par dizùn
  li bizàtis al vin che tant ghi fèvin gola." [501]

  Tancju altris mi'a nominàt, un a un;
  e d'èsi nomàs ducj' contèns 'parèvin,
  e malcontèns non daj jodùs, nencj'un.

  Jodùt i'ai ch'a vuèit, par fan, i dincj' ghi zèvin
  d'Ubaldìn dala Pila e Boniofasiu
  che tancju luj, com'bon pastòu a vèvin.[502]

  Jodùt j'ai il siòr marcheis che pì spasiu
  a'la vut di bevi a Forlì, sens'èsi maj sut,
  e tal l'era da no sìntisi sàsiu.

  Ma com'cal fa chel cal jòt, stimànt in dut
  pì chist che altris, sì jò a chel di Luca,
  che tant curious di me mi veva parùt.

  Luj'l borbotàva; a mi par ‘Gentuca'
  di vej sintùt, là[503] cal patìva'l turmìnt
  da la gjustìsia, che tant ju frèa[504] u ca.

  "O spirt," i'ai dit, "chi ti pars tiràt a simìnt
  di parlà cun me, fati pur intìndi,
  chi zini cul to dìzi ducju doj godìnt."

  "Na zovinùta jòdi ti pols chist dì,"
  a la scuminsiàt, "ca ti farà godi
  la me sitàt, encj' se pì d'un la crìdi.

  Via ti zaràs cun chist antijòdi:
  se dal me murmurà ti ves cjolt eròu,
  ròbis vèris il just ti farà jodi.

  Ma dìzmi se jò'i jòt propit chel che fòu
  'la trat li rimis novis  cussì tacànt:
  ‘Feminis chi sèjs partàdis al'amòu'." [505]

  E jò a luj: "Jò'i soj fat cussì, che cuant
  ch'Amòu m'ispìra, i noti; e si sint
  ch'entri mi parla, jò'i vaj di fòu contànt."

  "O fradi," 'la dit, "'dès i'jòt l'impedimìnt
  che'l Nodàr e Guiton e me 'la tegnùt
  lontàn dal nòuf stil e bièl[506] che jò'i sint!

  Ben i jòt li vustri pènis, com'ch'in dut,
  davòu da l'ispiratòu[507], a stan strètis;
  che cu li nustris no'èra maj susedùt;

  e se un al vòu zì pì a li lungis,
  altri no ghi jòt dal'un o dal'altri stil";
  e, sodisfàt, no la dit pì peraulis.

  Com'i usièj che d'unvièr a stan lunc il Nil,
  tal'aria ogni tant somèjn na scuadra,
  ma dopo un davòu l'altri svels svuàlin a fil;

  cussì duta la zent che lì a era,
  voltànt il cjaf, slungjàt a'a il pas,
  tant par magrèsa e volèj lizèra.

  E com'un che di trotà no gh'impuartàs,
  zì'l lasarès i compàjs, restànt in davòu
  a spetà che'l grant tirà flàt a si sfogàs,

  cussì ju'a lasàs ca pasàsin ducj' lòu
  Forèis, e davòu di me a lè vegnùt,
  dizìnt: "Di nòuf cuant si jodarìnu, o signòu?"

  "No saj cuant chi vivaràj," ghi'ai rispundùt;
  ma sens'altri no tornaràj sì tant prest
  ch'a la riva'i no saràj za cul volèj vegnùt;[508]

  e chel post indà chi vivèvi, dal rest,
  di dì in dì sempri pì a si spolpa
  e a fa na bruta fin al par dispost."

  "'Dès va," 'la dit, "che chel che pì 'la colpa,
  jò'i jòt pa la coda d'una bestia trat
  vièrs la val 'ndà che maj nisùn si scolpa.

  Sta bestia a pas sempri pì 'celeràt
  a va, e ghi da na tal sacagnàda
  da lasà chistu puòr diàu[509] dut masacràt.

  Sti ròdis[510] no'an tant pì di na voltàda,"
  e alsàt 'la'i vuj al cjèl, "prin d'èsti clar'
  se che da me no pol pì èsi mostràda.

  Ma tu resta pur chì; che'l timp a lè cjar
  ta chistu post, sì che jò in pièrt masa
  cjaminànt cun te cussì pari a par."

  Com'che galopànt a voltis'l ven tal vièrt
  un cavalier, la prima linea saltànt,
  e 'vànt al va par fàsi l'onòu dal prin urt,

  sì da nu le zut, cun pas altritànt grant;
  e jò i'ai parat via a zì cun chej doj
  ca èrin zus il mont sì tant 'luminànt.

  E cuant che'n davòu ni vev'lasàt besòj,
  tant ch'a stent a jòdilu'i rivàvin,
  com'ch'a stent i seguìvi dal so dìzi'l troj,

  vèrdis e plènis li ramàsis 'parèvin
  di n'altri milusàr, e no tant lontàn,
  pars'che i me vuj propit 'dès lu jodèvin.

  Sot vi'èra zent ch'alsàva l'un'e l'altra man,
  e a sigàvin no saj se vièrs li frascjs,
  com'frutùs cuant che alc a bràmin invan,

  ca prejn, e il preàt nuja 'nol dis,
  ma par fa vignì la voja pì granda
  al ten alt se ca bràmin e vuàrdin fìs.

  Dopo, scjasànt li spàlis[511], via 'è zuda;
  e nu visìn dal grant arbul 'sin vignùs,
  ch'al tant lagrimà e preà'l scoltà nol da.

  "No stèit miga zìghi màsa visinùs:
  pì'n sù lè'un len za stat muardùt da Eva,
  e leàns tra chist'e chel'n dè pì di un pus."

  Tra li frascjs cualchidùn sì'l dizèva;
  par chel Virgilio e Stasio e jò, stres,
  pa la banda ghi sin zus ch'in su zèva.

  "Recuardàivi," al dizèva, "daj maladès
  ta li nulis formàs, che ben incjocàs
  cuntra Teseo'an lotat, cuj dopli pès;[512]

  e daj ebrèos al bèvi tant partàs
  che Gideòn no ju'a volùs coma compàjs
  cuant che vièrs Madiàn lè zut jù fin a bas."

  Dongja di un daj orlis cuj me compàjs
  mi soj tegnùt, sintìnt colpis di gola
  seguìdis da puòrs disgrasiàs di guadàjs.[513]

  Vìnsi dop'slungjàt ta sta strada e besòla,
  mil pas e pì ni'a partàt pì avànt,
  ognùn contemplànt, sensa fa peràula.

  "Vualtris tre, a se'i pensàjzu cussì tant?"
  a colp na vòus'a dit, ch'jò mi soj scjasàt
  com vigelàn cuant ca si sta spaventànt.

  Par jòdi cuj ch'l'èra stat, il cjaf i'ai alsàt;
  e maj pì vèri si'a jodùt ta na fornàs,
  ne metal, che pì luzìnt e ros'l fòsi stat,

  com'un ch'jodùt i'ai cal dizèva: "Sa vi plàs
  zì pì'n sù, u chì a si fa la svòlta;
  par chì al va chel cal vòu zì vièrs la pas."

  L'aspièt so la vista mi veva cjolta;
  ch'jò'n davòu mi soj voltàt ai me mestris
  com'un cal va secont di chel cal scolta.

  E coma, anuncjànt li primi lucis,
  l'ariùta di maj a si mòuf, dolsùta,
  dut' plena di profùn di flòus e d'èrbis;

  cussì mi'a parùt ca mi tocjàs n'ariùta
  ta la front, e sintùt i'ai fin la pluma[514]
  ca'mplenìva d'odòu d'ambrosia l'ariùta.

  E na vòus'a dit: "Beàt chel che flama
  di grasia a 'lumina, che l'amòu dal gust
  trop desidèj tal pet no lu consuma,

  ma al sint voja dom cuant che'l gust lè just.




  Purgatòri  Cjant Vincjasincuèsin

  L'or'èra sens'intrìc par zì su pal scjalòn;
  che'l soreli'l veva'l sìrcul meridiàn
  lasàt at Toru e la nòt al Scorpiòn:[515]

  'Lòr, com'ca fan chej ch'a pindulà no stan,
  ma'van via drès, sedi se ca sedi,
  se bisùgna di un pìsul sburt a'an,

  entràs cussì 'sin ta'un post stret amòndi
  un davòu l'altri, zint sù pa la scjala
  ca ni separàva, streta da jòdi.

  E com'il cicognùt cal'alsa l'àla
  par vòja di svualà, ma a nol tenta
  di bandonà'l nìt, e jù a la cala,

  sì i'èri jò, cun voja basa e alta
  di fa domàndis, rivànt parfìn al àt
  cal fa chel che al dizi a si sùsta.[516]

  Encja se'l zì l'èra svelt, no la lasàt
  di dìzi'l bon pari me, ma dit 'la: "Dùncja,
  scàta l'arco dal dìzi, chi ti'as ben tiràt."

  Alòr par sigùr i'ai vierzùt la bocja
  e tacàt i'ai: "Com'si pòsia dimagrì
  là 'ndulà che nudrìsi a no tocja?" [517]

  "Si ti'as in mins coma che Maleagri
  si'a cunsumàt al brusàsi d'un stecùt,
  no ti sarès," 'la dit, "stu pensèj sì magri;[518]

  e si ti pènsis che, al vustri sguisùt
  a sguìsa pur tal spièli la vustr'imàgin,
  se che dur a par a dovènta fasilùt.

  Ma par ch'i to pensèjs a si cujètin,
  èco chì Stasiu; e jò lu clami e prèj
  che luj'l vuarìsi li plàjs ca ti dòlin.

  "Se jò l'eterna vista ghi liberèj,"
  'la rispundùt Stasiu, "che davànt di te
  ti mi discòlpis di fa il to volèj."

  Dop'la tacàt: "Se ch'adès ti sins da me,
  fiòl, ben la to mins a vuarda e risèif,
  clar ti farà se ch'adès mistèri ti'è.

  Il sanc pì perfèt nisùna maj lu bèif
  da li vènis plènis di sèit, ma'l resta
  com'bon mangjà cjolt da tàula, par nuja grèif,

  cal cjoj dal còu e a ogni part'l parta
  dal cuarp il ben  ca la forma, com'chel
  che par fa chè al scor t'ogni venùta.[519]

  Digerìt di nòuf, jù'l va 'ndà che pì bièl
  lè 'l tazi che'l dìzi, e di lì sclapisànt
  tal sanc d'altri 'l va ta naturàl vasèl.[520]

  Lì'nsièmit si van ducj'doj coletànt,
  l'un dispòst a patì e l'altri a fà[521]
  par via dal còu stes da'ndà cal ven 'vànt;

  e, lì rivàt, al taca a operà,
  prin indurìnt, e vita dopo dant al va
  a se che dal so stes èsi'l va'a formà.

  Fata anima, la virtùt atìva
  com'che di na planta, ma'n alc diferènt',
  che chist'è'n motu e chè za'è a riva,

  e tant dopo'a fa che za si mòuf e'a sint
  com'il func marìn; e da lì a va
  il so grant podèj in organs convertìnt.[522]

  ‘Dès si slargja, fiòl, e'dès a slungjàsi a va
  la virtùt ca ven dal còu dal generànt,
  e forma a dut'li pars dal cuàrp ghi da.[523]

  Ma com'che d'animàl in èsi parlànt
  al cambi 'ncjamò no t'jòs: chist'è na cuestiòn
  su la cual pì sàvius di te sbaliàt 'an tant,

  fin a zì a pensà ca no'èra union
  fra l'anima e'l pusìbul intelèt,
  chè'ndà cal steva no s'jodèva benòn.

  A la veritàt ca ven, vièrs il to pèt;
  ti'as di savèj, duncja, ch'apèna che tal fat[524]
  l'articulà dal sarvièl a lè perfèt,

  vièrs luj si volta'l prin motòu cun afièt
  par sta gran art da la natura e'i sofla
  dentri un nòuf spirit, di virtùt complèt,

  che se che d'atìf'l cjàta chì, ghi cola
  tal so èsi, formant n'anima sola
  ca vif e sint e riflèt da besòla.[525]

  E se strana ti par la me peraula,
  vuarda com'che'l calòu dal sol si fa vin
  cuant ca s'unìs al suc che da la vit'l cola.

  Cuant che Lachèsis a'a usàt dut il so lin,
  da la cjar si libera e di so virtùt
  cun ic a parta l'umàn e il divìn:[526]

  ogn'altri potensiàl[527] al resta dut mut;
  memoria, 'nteligènsa e volontàt
  tant pì atìvis a dovèntin in dut.

  Besòla a cola, sensa vèisi fermàt,
  da maravèa, vièrs una da li rivis:
  la so via chì par prin ghi ven mostràt.

  Apèna rivàda lì ta che bandis,
  la fuàrsa'nformatìva si sparnìs atòr
  com'ca fèva cu li pars dal cuarp vìvis:

  e com'l'aria cuant ca ghi ven ploja'ntòr,
  e'un raj dal sorèli'n se a si riflèt,
  di tancju colòus a s'implenìs alòr;

  cussì l'ariùta visìn chì a si met
  in che forma che'ic a generèa
  cun so virtùt l'alma che chì veva jet;[528]

  e com'la flamùta, ca ghi somèa,
  che par dut ghi va davòu al so fogùt,
  cussì'l spirt il so nòuf cuarp al seguitèa.

  Sicom'com'l so spirt stu cuarp al par'n dut,
  ombra lè clamàt; e stu spirt al mòuf pur
  ogni sensasiòn, e'l jòdi prin di dut.

  I parlàn e'i ridìn par chist, di sigùr;
  e par chist i vin làgrimis e suspìrs
  che vignìnt sù ti pol vej sintùt tu pur.

  Com'che'i desidèris ni lèjn taj so delìrs,
  e'i altri efiès pur, l'ombra si va formant;
  la razòn è chista che tu ti amìr's."

  A la prin voltàda i zèvin rivànt
  a chistu punt, tegnìnsi a man destra,
  ben atèns aj riscjus chi zèvin schivànt.

  Chistu rivòn fòuc in fòu al balèstra
  e la curnìs a sofla tant flat in sù
  che fuart al rimànda'l fòuc a sinistra;

  par nu'era mièj pal lat pì'n fòu zì'n sù,
  un davòu l'altri, e jò'i temèvi'l fòuc
  chì, e lì pòur'i vevi di cola jù.

  Al dizèva'l me duca: "Par chistu lòuc
  ai vuj a'è mièj tègnighi ben stret il fren,
  che par fa'un sbàliu a bastarès tant puc."

  ‘Summae Deus clementiae' propit tal sen
  dal gran àrdi sintùt i'ai ca stèvin cjantànt,
  e di voltàmi di voja i'èri plen;

  spirs si movèvin ta chistu post flamànt;
  che jò'i vuardàvi lòu tant com'i me pàs,
  spartìnt'l jòdi a chiscj' e'a chej, zint avànt.

  Subit prin che chel cjantà al terminàs,
  alt a sigàvin: ‘Virum non cognosc';[529]
  e a cjantà di nòuf a tacàvin, bàs.

  Finìt chist, di nòuf a sigàvin: "Tal bosc
  a èra Diana, e Elìs a'a cjasàt
  che di Venere a veva sintùt il tos'c." [530]

  E di nòuf cjantà; e dop'vèjlu fermàt,
  via cun fèm'nis e òmis ch'èrin stas cascj'
  com'che virtùt e matrimoni a'an detàt.

  Stu fa'i crot ca ghi basti ta scju poscj'
  par dut il timp che il fòuc a ju brusa:
  e cussì chista cura e chiscju pascj'

  a vuarì la so plaja ghi saràn causa.[531]




  Purgatòri  Cjant Vincjasejèsin

  I'èrin tal òrli alòr, un dopo l'altri,
  ch'avànt i zèvin, e spes il bon mestri
  mi dizèva: "Jòt: chì no si pol còri."

  Mi batèva'l sorèli tal flanc destri,
  che belzà i so rajs dut il ocidènt
  a sblancjàvin sù, dut l'aspièt celèstri;

  e jò'i fevi, cu l'ombra me, pì ruvìnt
  someà la flama; e'a stu pìsul sen
  jodùt i'ai tanti ombris mètighi mint.

  Par sta razòn a si'an metùt, jò'i crot ben,
  a cjacarà di me, scuminsiànt cussì
  a dìzi: "Stu chì di èsi spirt no la sen."

  Un pus a'an dop'provàt a slungjàsi
  vièrs di me, sempri cun amòndi riguàrt
  di sta lì'ndà ca podèvin scuetàsi.[532]

  "O tu chi ti vas, no par èsi pì tart,
  ma forsi par rispièt, davòu daj altris,
  rispùnt a mi, che'n sèit e in fòuc i àrt.

  E'i no vuèj che dom'a mi 'ti rispùndis;
  che ducj' chiscjus a'an encjamò pì sèit
  di chej da l'India o da li Etiòpis.[533]

  Dìzimi com'chi ti fas di te parèit
  al sorèli, coma s'encjamò cjapàt
  no ti fos da la muàrt, in ta la so rèit."

  Cussì un di lòu; e jò za manifestàt
  mi sarès, se jò'i no fos stat atènt
  a se ca susedèva, altra nuvitàt;

  parsè che tal bièl miès dal cjamìn ruvìnt
  jodùt i'ai altra zent vignì vièrs chista;
  e a bocja vièrta jò'i miràvi sta zent.

  D'ogni banda si visinàva svelta
  ogn'ombra; si busàvin, un'a una,
  sveltis, godìnt di sta pìsula fiesta:

  cussì li furmìs a fan, ogni una,
  cuant che mus'a musa'n fila si cjàtin
  par scuprì, chi sà, il fil da la furtuna.

  Cuant che l'una da l'altra a si làsin,
  prin'encjamò di vej fat un pas, 'lòra
  dutis a sigasà a colp si mètin:

  la zent nova: "Sodoma e Gomora";
  e che altra: "Pasife'n vacja 'èntra
  sì che lì'l scjaldìn dal toru ghi sbora." [534]

  Dopo, com' grùs ch'ai Mons Rifs a van cuntra
  cuant ch'altris vièrs i savolòns a svuàlin,
  i'uns il cjalt, i'altris il gèl schivànt cun cura,

  Scju spirs in part a van, in part a vègnin;
  e, com'prin, lagrimànt a cjantà si mètin
  e di sigà'i so esèmplis puc 'spètin;

  e di nòuf si visìnin a me, com'prin
  chej stes ca mi vèvin pì'n davòu preàt,
  e ducjus prons di scoltà a someàvin.

  E jò'l so volej 'vint do voltis notàt,
  i'ai tacàt: "O animis ben sigùris
  di dàj, prin o dopo, pas al vustri stat,

  no son restàdis crudis ne madùris
  di là li pars dal me cuàrp, ma chì ca son
  cul so sanc e cun dùtis li zuntùris.

  Par no restà vuàrp su'i vaj par stu rivòn:
  na siòra'è lasù ca mi da grasia
  di pasà, mortal, ogni vustri ziròn.[535]

  Ma se la vustra granda vòja sàsia
  a sta par fàsi, sì che'l cjèl vi òspiti,
  che d'amòu lè plen e tant grant si spàsia,

  dizèimi, che su'i me scris i vi noti,
  cuj chi sèis e cuj ca'è che marmàja
  che davòu dal vustri pardavòu i noti?"

  Pì marveàt a nol resta par nuja
  il cjargnèl, mentri cal vuàrda sidinùt,
  cuant che, rustic, fòu al va da la Cjàrnia,

  che st'òmbris si'an mostràt cuant ca l'an jodùt;
  m'apèn'che la maravèa si vev'calmàt,
  che puc a dura taj còus grancj', dopodùt,[536]

  "Beàt tu che di scju nustri poscj'" tacàt
  a la chel che prin mi si'èra fat visìn,
  "par mièj murì ti vus vej un prin contàt!

  Li ànimis che cun nu a vègnin
  ufindùt 'an di se che Sèzar, trionfànt,
  regina si sintèva ca lu clamàvin:[537]

  Par chel da nu a van ‘Sodoma" sigànt,
  e besòj si crìdin, com'che sintùt ti'as,
  e cul vergognàsi l'àrdi a van judànt.[538]

  Nu'i vin pecjàt da ermafrodìtas;
  ma par no vej l'umana lès oservàt,
  e davòu daj apetìs bestiàj butàs,

  par vergogna nustra in nu'a ven notàt,
  cuant chi si lasàn, il nòn da la tròja[539]
  che'mbestialìt si'a cuant ca si'a'nvacjàt.

  Di sè ch'in nu 'è brut ti sas na scàja:
  s'adès a nòn cuj chi sin ti vus savèj,
  di contà no'è timp, e jò'i saj puc e nùja.

  Di savèj di me èco'l to desidèj:
  Guido Guinizèl[540] i soj; e za purgàt
  par vej ben di pentìmi vut il volèj:"

  Com'cuant cal steva Licurgo doloràt,
  a corèvin i so fiòj vièrs la mari,
  cussì i'ai fat jò, ma'i no'èri tant slancjàt,[541]

  cuant che sintùt i'ai nominàsi'l pari
  me[542] e daj altris tant mièj di me che scrit
  a'an rìmis d'amòu che dolsis 'fèvin cori;

  e, mut, sintìnt nùja e nùja vint dit,
  tegnìnt luj di vùli un bel toc i soj zut,
  stant atènt di no vignì dal fòuc culpìt.

  Dop'che di vuardàlu i'èri pasùt,
  mi soj ufrìt di sta ai so servìsis
  cun'un fa ch'ognùn al varès ben crodùt.

  E luj a mi: "Il sen che tu ti làsis
  in me, da chel chi sint, clar a lè sì tant
  che nencja Letè pì nol cjòl ne scurìs.

  Ma sa'è pur vèr se chi ti'as dit pì avànt,
  dìzmi par cuala razòn chi ti mostris,
  tal dizi e vuardà, afièt par me, e tant."

  E jò a luj: "Li vustris rìmis dolsis,
  che, par cuant cal durarà l'usu di vuèj,
  a daràn sempri tant gust a lèsilis."

  "O fradi, "a la dit, "mostràti i vuèj,"
  e al spirit davànt il dèit 'la puntàt,
  "chel che daj fàbris dal parlà di vuèj l'èra'l mièj.[543]

  In rìmis d'amòu e romànsos superàt
  a la'i altris, e lasa dìzghi ai stùpis[544]
  che chel di Lemosìn l'èra pì 'vansàt.

  No'al vèr ma'al sinti dizi 'son dut orèlis,
  e cussì a fèrmin la so opiniòn
  prin d'jòdi d'art o razòn li règulis.

  Sì'an tàncjus na volta fat di Guitòn,
  da vòus a vòus pasànt dom'a luj'l merit,
  fin ch'altris cun art'an scrit, e pì benòn.[545]

  Se'l privilègjo ti'è 'dès stat conferìt
  e permetùt di zì lasù tal clàustri
  'ndà ch'abàt di ducjus lè Crist par dirìt,

  par me dis pur u lì un paternostri
  o tant almàncu ca basti ta stu mont,
  'ndà che'l zì'a pecjà no lè pì nustri."

  Dopo, forsi par fàighi post a'un secònt
  che visìn ghi'èra, sparìt lè tal fòuc,
  com'che ta l'àga'l fa un pes, zint a font.

  A chel mostràt visinàt mi soj un puc[546],
  dizìnghi ch'al so nòn, com'a chel d'un re,
  preparànt i stevi un gran bièl lòuc.

  E alòr a dizi a si'a metùt, su che tre:
  "Tan m'abellis vostre corte deman,
  qu'ieu no me puesc ni voill a vos cobrire.

  Ieu sui Arnaut, que plor e vau cantan;
  Consiros vei la passada folor,
  E vej jausen lo joi qu'esper, denan.

  Ara vos prec, per aquella valor
  Que vos guida al som de l'escalina,
  Sovenha vos a temps de ma dolor!" [547]

  Infìn platàt si'a ta la flama visìna.




  Purgatòri  Cjant Vincjasietèsin

  Cussì coma cuant che i prins rajs al vibra
  là 'ndà che'l so fatòu'l sanc'l veva spandùt,
  colànt jù l'Èbro sot da l'altra Libra,

  e'l Gange, par di là, dal misdì cjalt tegnùt,
  sì'l steva'l sorèli; e'l dì duncja'l zèva,
  cuant che, content, l'ànzul di Diu ni'a parùt.[548]

  Fòu da la flama l'èra, 'nta la riva
  e ‘Beati mundo corde!'[549] al cjantàva
  cun vòus ch'era, pì da la nustra, viva.

  E dop' "Animis santis, pì no si va
  se prin dentri ta stu fòuc i no sèj sus
  e scoltàt i vèjs'l cjant che d'aldilà 'l riva,"

  sì mi'a dit cuant che visìns si'èrin metùs;
  'lòr jò'i soj doventàt, cuant chi l'ai sintùt,
  com'chej che'n fosa a vègnin deponùs.[550]

  Cun mans unìdis in davànt i soj zut,
  il fòuc vuardànt e imaginànt tant fuàrt
  cuàrps umàns ch'àrdi i vevi za jodùt.[551]

  Vièrs me li me scortis'an voltàt il sguàrt;
  "Fiòl me,"Virgilio a stu punt a mi'a dit,
  "u chì cjatà si pol turmìnt, no muàrt!"

  "Recuàrda ben, recuàrda ben," 'la pur dit,
  "se fin sul Geriòn san e salf ti'ai guidàt,
  pì dongja di Diu àtu adès di sta vilìt?

  Cròd'mi che se tal còu ti vegnès lasàt
  di sta flama par mil àis e encja pì,
  nencja un cjavièl no vegnarès brusàt.

  E si ti cros che jò'n ingàn ti meti,
  ten ta la to man l'òrli dal to vistìt
  e visìn di ic va pur a mètiti.

  A'è ora di smetila di èsi'mpaurìt:
  zìriti par  chì; ven dentri e sta sigur!"
  Ma jò, pauròus, i stevi par li, stechìt.

  Cuant ch'jodùt a la chi stevi fer e dur,
  un puc turbàt mi'a dit: "Fiòl me, adès jòt:
  tra te e Beatrìs a lè chistu mur."

  Com'ch'al nòn di Tisbe[552] Piram 'la di bot,
  murìnt, i vuj vierzùt, e di nòuf jodùt,
  'lòr che rosàstri'l moràr si'a fat, com'ca s'jòt;

  cussì, doventàt lì a colp pì molùt,
  al bon duca mi soj voltàt, chel nòn sintìnt
  che'n mins di sbuzigà no la maj smetùt.

  Scjasàt il cjaf 'la 'lòr luj, e dit: "Ma sint!
  restànu propit chì?"; e'a colp suridùt
  a la com'un frutùt ch'un frut'l sta godìnt.

  E tal fòuc davànt di me si'a 'lòr metùt,
  preant Stasio di tègnisi sùbit davòu,
  che prin ni veva par un toc dividùt.[553]

  Apèn'entràt mi sarès butàt di còu
  in ta'un vèri bulìnt par rinfrescjàmi,
  cussì intèns l'èra di stu fòuc il brusòu.

  'Lòr il me bon pari, par cunfuàrt dami,
  di ic, di Beatrìs, al discorèva,
  dizìnt: "I so vuj za'i jòt, mi par a mi."

  Guidàs i'èrin da na vòus ca cjantàva
  di là; e di sìntila fazìnt il mièj,
  fòu sin rivàs indà ca si montava.[554]

  ‘Venite, benedicti Patris mei,'
  sintùt si'a dentri di na lus che lì 'era
  fuàrta sì che vinsùt veva'l me volèj.

  "Jù'l va'l sol," la dit, "e a ven la sera:
  paràit via, ma studiàit il vustri pas,
  fin che'l tramònt vi anerìs la cjera."

  Su dres i zèvin paj pas'n rocja
  par la che l'ombra me i rajs 'cjolèva
  davànt di me dal sol ca l'era za 'bas.

  Ognùn di nu pus scjalìns montàt'l veva
  cuant che'l distudàsi da la me ombra
  dit ni'a che'l soreli pojàt'l steva.[555]

  E prin ch'in ogni banda da la cjera
  l'orizònt si ves fat dut di'un aspièt,
  e la nòt nera 'fos par dut là ch'era,

  ognùn di nu d'un scjalìn'l veva fat jèt;
  pars'chè la natura dal post infiacàt
  ni vev'la fuarsa di zì'n sù e'l dilèt.

  Com'che rumiànt 'stèvin cun trancuilitàt
  li cjavris, ch'èrin di murbìn sì plènis
  la su'n pica prin di vèjsi pasudàt,

  pal grant cjalt, ta l'ombrena sidìnis,
  sot vuli dal pastòu sul bastòn pojàt
  che èncja ghi zova par custodìlis;

  E com'l mandriàn che fòu'l sta spes sveàt
  cu li so piòris la nòt trancuìl pasànt
  sigùr che'l lupo visìn no si varès fat;

  cussì i stèvin nualtris tre riposànt,
  jò coma cjavra e lòu coma pastòu,
  tra sti parèis che vièrs l'alt si alsàvin tant.

  Da lì, asàj puc s'jodèva dal di fòu;
  ma'l bastàva chel puc par che li stèlis
  'jodèsin pì grandis e claris la di fòu.

  Sì rumiànt e mirànt che robis bièlis,
  cucàt mi'a'l sùn, il sùn che spes, com'ch'intìnt,
  prin ca càpitin, za'l cognos li nòvis.

  In ta l'ora, i crot, cuant che dal Oriènt
  il prin raj'l ven ta stu mont da Citèrea,[556]
  che dal fòuc d'amòu a par sempri ardìnt,

  zòvina e bièla tal sun mi parè'a
  na femina d'jòdi ta'un prat bièl e grant
  che flòus sù'a cjolèva e cjantànt dizè'a:

  "Di savèj ti'as, se'l me nòn ti vas domandànt,
  ch'jò'i soj Lia[557], e atòr i staj movìnt
  li manùtis che'l cjaf mi stan coronànt.

  Par pàri bon mi staj metìnt st'ornamìnt;
  me sòu Rachel, però, maj no bandòna
  il so spièli, ma lì dut'l dì si atìnt.[558]

  Di mirà i so bièj vuj ic 'è sempri buna,
  com'chi soj jò d'ornàmi cu li mans;
  contèntis 'sin, cul jòdi e'l fa, ognùna."

  Chej splendòus ch'al prin dì si fan sì 'bondàns,
  che'i pelegrìns tant contèns da jòdi a son,
  cuant che, tornànt, a si cjàtin puc lontàns,

  il scur scjampà a fan[559] da ogni cjantòn,
  e'l me sùn pur, e par chel mi soj levàt,
  e'i me grancj'mestris prin di me, par dabòn.

  "Chel milùs dols che par tanti braghis sercjàt
  sempri al ven da la cura daj mortàj,
  vuèj'l varà i to desidèis sodisfàt."

  Nisùn a no'a maj risevùt mièj regàj
  di chel che da Virgilio i vevi sintùt,
  che tant plasèj mi'an fat, pì che maj.

  Na sì granda voja mi veva vegnùt
  di cjatàmi la sù che cun ogni pas
  di cjapà svuàl mi parèva, com'usielùt.

  Dopo vèjsi sù pa la scjala butàs
  e rivàs chi èrin tal ultin scjalìn,
  Virgilio, cuj so vuj ta'i me vuj fisàs,

  'la dit: "Fiòl me, li flàmis che sempri a brùzin
  e l'altris[560] jodùt ti'as, e dès ta che part
  ti sos 'ndà che li me facoltàs si fermin.

  Fin chì ti'ai partàt cun inzèn e cun art;
  'dès seguìs il to plasèj: luj ti condùs.[561]
  Fòu ti sos dal zì rìpid, stret e stuart.

  Jòt il sorèli che'n front a ti fa lus;
  jòt st'erba frèscja, i flòus e i àrbuj
  che la cjera di besòla a prodùs.

  Fin che, content, a no rìvin i bièj vuj[562]
  che, lagrimànt, a te vignì a mi'an fat,
  chì tenti sintàt o va pur fra di chej.[563]

  Ne vous me ne motu pì ti sarà dat:
  adès san, dret e lìbar lè'l to volèj:
  e just no sarès cjòighi sta libertàt:

  par chel te su te i coròni e'i mitrièj.[564]




  Purgatòri  Cjant Vincjotèsin

  Desideròus di esplorà dentri e fòu
  la foresta divina, densa'e viva,
  che dal nòuf dì a bonàva'l splendòu,

  sensa pì spetà i'ai lasàt la riva,
  a travièrs i pras, plan plan cjaminànt
  su cjera che di profùn dut implenìva.

  Un'ariùta tant dolsa che maj mutànt
  a si zeva i sintèvi ta la front
  che, delicàda, mi zeva rinfrescjànt;

  li frascjis a tremulàvin ta dut stu mont
  e si pleàvin pal vint ta che banda
  'ndà che la prin'ombrena'l tira'l bon mont;[565]

  ma la so plèa no era tant granda
  che'i usielùs ca èrin ta li puntis
  dal cjantà a si tiràvin in banda;

  ma li primi òris dutis contèntis,
  a risevèvin dentri li fuèis, cjantànt,
  ca compagnàvin ben li so rimis,

  coma da li braghis si pol zì scoltànt
  ta la pinèta da la spiàgja di Clas[566]
  il siròc ch'Eulo stes  al trasforma'n cjànt.

  Za mi vèvin, plan plan, partàt i me pas
  sì tant dentri tal bosc antìc che fadìja
  i fèvi a jòdi pa'ndà ch'èrin entràs;

  ma èco ch'a colp fermàt mi'a na ròja,
  ch'a man sanca, cu li so ondulùtis,
  l'erbùta ta la riva'a pleàva via.

  Duti l'àghis ca son di cà pì nètis
  a somèa ch'impuritàs a vèdin,
  no com'stu rìvul da l'àghis pùris,

  ch'a scòri clàris via a paràvin
  pur chì che sempri er'ombrèna, che maj
  raj di sol e luna pasà a lasàvin.

  Cuj piè fers ma cuj vuj ca zèvin ormaj
  aldilà da la rojùta par gustà
  la bielèsa variàda di stu fresc maj;[567]

  e là i'ai jodùt, com'che capità
  a pol, che a colp a ni fedi stravià
  alc di stran che d'altri ni ten da pensà,

  na femina besolùta che via
  zèva cjantànt e sielzìnt flòu dopo flòu
  ca coloràvin duta la so via.

  "Ah, bièla zòvina, ch'ai rajs da l'amòu
  ti ti scjàldis, secònt da li aparènsis,
  che sempri ni còntin com'ca si sint'l còu,

  pòstu tiràti pì visìn di st'àghis,
  a ic ghi'ai dit, "u chì, ta sta riva,
  sì chi pòsi scoltà se chi ti cjàntis?"

  In mins ti mi partis d'indà ca zeva
  Proserpina che volta ca'a pierdùt
  la mari ic, e chè la primavera." [568]

  Com'che cuj piè'n cjera stres a fa'un zirùt
  su se stèsa na femina ca bala,
  e'un piè prin da l'altri apèn'a ten metùt,

  sì si'a voltàt, e'i florùs ca veva là
  a mi ufrìva, chej ros e chej zaj pur,
  com'frutùta che par pudòu i vuj 'cala;

  il me preà content a'a fat di sigùr
  sì visìn vignìnt che la so bièla vòus
  ben i sintèvi, com'pur il so sens pùr.

  Apèna rivàda tal òrli erbòus
  che bagnàt l'era da l'àghis dal bièl flun,
  su me a'a alsàt i vuj, regàl presiòus:

  maj tal splendòu lè stat jodùt da nisùn
  fòu vignì daj vuj di Venere, ch'Amòu[569]
  culpìda'l veva, fòu d'ogni so costùn.[570]

  La jodèvi par di là ridi di còu
  cun pì bièj flòus coloràs ta li so mans,
  chè sens' simìnsa'l cres ta stu alt post ogni flòu.

  Dom'tre pas a ni tegnèv'l flun lontàns;
  ma l'Elespònt, 'ndà che Serse lè pasàt,
  che pur vuèj'l frena li vanitàs daj umàns,[571]

  da Leandro a no lè stat tant odiàt
  pal so sfrenàt nodà fra Sert e Abìt[572]
  che chist[573] da me par no vèjsi alòr spalancàt.

  "Nòufs i sejs, e forsi pars'che jò'i rit,"
  i'ai tacàt, "in ta chistu post elèt
  pa la natura umana coma nit;

  maravèa'i vèjs ma no sensa suspièt;
  ma'l salm Delectasti[574] lustri al pol fa
  par ben sclarìvi'l nul dal vustri intelèt.

  E tu, davànt, che me i ti'as sintùt preà,
  dìs s'altri ti vus savèj; che risposta
  i dedi, sa ocòr, al to domandà."

  "L'àga," i'ai dit, "e'l sun da la foresta
  a mi fan dubità ca sedi vera
  se che puc timp fa a mi'era stat dita." [575]

  "La razòn ti contaràj alòra,"
  a'a dit, "di se che maraveànt ti stas
  e di sclarìti dut mi daràj cura.

  Il pì grant ben, che dom'chel a chel[576] ghi plàs,
  l'omp a la fat bon pal ben, e chistu lòuc
  a ghi'a dat par cal pòdi sta sempri in pas.

  Par colpa so chì lè stat amòndi puc;
  par colpa so in planzi e in afàn
  a la cambiàt'l ridi onest e'l bièl zòuc.

  Pars'che'l turbamìnt che sot di se a fan
  i muvimìns da l'àghis e da la cjera,
  che sa pòdin davòu dal calòu a van,

  al omp a no ghi fès nisùna guera,
  chistu mont vièrs il cjèl si'a fat tant avànt
  che lìbar lè da'ndulà ca si sièra.[577]

  Adès parsè che atorotòr dut cuant
  il vintulìn a si mòuf cul prin motu
  se'nteròt nol ven menatri cal sta zirànt,

  Chì'n alt, 'ndà che dut espòst a'è a chistu
  vint pùr, il so motu stes'l fa svintulà
  e sunà stu bosc, com'ch'jòdi ti pos tu;

  e l'àrbul svintulàt sì tant al pol fa,
  che cu la so virtùt l'aria 'l'implenìs,
  e che, zirànt, dut'ntòr'l so ben a da;

  e l'altra cjera[578], secònt i so mèris,
  sòs e dal'alt, a concepìs, donànt
  di divièrsis virtùs divièrsis plantis.

  Ocorarèsia maraveàsi tant
  se, chistu savìnt, a s'jòt cualchi planta
  ch'encja sens'simìnsa'l so vert a fa, dut cuant.

  Ti'as di savèj che la cjampagna santa
  'ndà chi ti sos, d'ogni simìnsa'è plena,
  e'l frutàn ca'a'n se, la di là no si conta.[579]

  L'aga chi t'jòs a no ven da na vena
  rimplenìda da vapòu dal frèit convertìt,
  com'flun che nisulnasulànt'l mena;

  ma fòu a ven da na fontana, tant pulìt,
  e par volèj di Diu tant s'implenìs
  che fuàrt a buta ben da l'un e l'altri get.

  Fòu ven virtùt da una di sti bandis
  ca cjòj la memòria d'ogni pecjàt;
  l'altra a parta'n mins ròbis ben fatis.

  Par chì lè Letè; mentri cal ven clamàt
  Eunoè chel altri get; ma nol zova
  se chì e là prima a nol ven gustàt:[580]

  Tant pì alt d'ogn'altri gust stu gust[581] al va.
  E encja sa pol belza èsi sàsia
  la to sèit sensa dizi roba nova,

  ti daràj n'altri corolàri par grasia;
  se chi dìs no crot ca ti sedi mancu grat
  se'n pì dal prometùt adès si spàsia.

  Chej taj timps antics a'an poetàt
  l'etàt dal oru cun chel so grant bièl sta,
  forsi dal Parnàs di stu post si'an'nsumiàt.

  Chì l'umana radìs 'era 'nocènta;
  chì s'jòt sempri primavera e ogni frut;
  nètar lè chistu, che ognun[582] al conta."

  Alòra'n davòu i mi soj voltàt dut
  vièrs i me poès, che cul so surìdi
  a mostràvin di vej chistu ben sintùt;

  e lì di nòuf la bièla fiòla a jòdi.[583]




  Purgatòri  Cjant Vincjanovèsin

  Cjantànt com'fruta che'l so amòu no plàta,
  via a'a paràt cu li so peràulis:
  ‘Beati quorum tecta sunt peccata!'

  E com'che nìnfis ca zèvin besòlis
  'nta l'ombrènis salvàdis, desiderànt,
  chi sì chi nò, di godi dal sol i rajs,

  'lòr cuntra curìnt si'a movùt, cjaminànt
  sù pa la riva; e jò ghi stevi a par,
  cun pìsuj pasùs visìn di ic restànt.

  I nustri pas no'èrin nèncj'un sentenàr
  cuant che li rivis tal stes timp si'an voltàt,
  sì chi zevi par là che prin si fa clar.

  'Ncjamò un puc i vèvin cussì cjaminàt
  cuant che sta fiola vièrs me si'a ziràt,
  dizìnt: "Fradi, vuarda e ten ben scoltàt."

  E un lustri dut'un colp a la 'luminàt
  par cà e par là la granda foresta,
  tant ch'jò'i vevi subit al lampà pensàt.

  Ma'l lampà, com'cal ven al va a la svelta;
  chel'nvènsi, durànt, pì e pì'l splendèva,
  ch'jò tal pensèj mi'ai dit: "Se ca'a chista?"

  E na bièla melodìa si sintèva
  ta l'aria luminòsa, e in ta chel
  momènt sintùt i'ai di nòuf disprès par Eva.

  Che là 'ndà ch'ubidìvin cjera e cjèl,
  dom'la femina, 'pena'pen formàda,
  no'a podùt sufrì di restà sot un vel;[584]

  sot dal cual, se devota 'fos restàda,
  i varès sti robis cussì tant bièlis
  tant prin godùt e in ogni zornàda.

  Intànt che jò chisti prin belèsis
  dal eterno plasèj i stevi godìnt,
  e bramòus di provà altri delìsis,

  davànt di nu, propit com'un fòuc ardìnt,
  'nrosàd'era l'aria sot li fràscis verdìs;
  e'l cjant dal sun dols i zèvin za sintìnt.[585]

  Se la fan, O Verginis sacrosantis,[586]
  o'l frèit o li vèjs[587] i vevi maj patìt
  par vualtris, i vorès tant ch'adès m'judàdis.

  In me al vorès l'Elicòn[588] zì, e subit,
  e ca m'jùdi Urania pur cul so coru[589]
  robis duris da pensà e mèti'n scrit.

  Un  puc pì avànt, sièt àrbuj di oru
  tal someà a falsàvin il lunc trat
  che tra nu l'era e sti robi d'oru;

  ma cuant ch'asàj visìn di lòu mi soj fat,
  che l'ogjèt comùn[590], che'l sens al ingàna,
  nol pierdèva, par distànsa, nisùn so àt,[591]

  la virtùt ch'a la razòn discòrs ghi mena,[592]
  ca'èrin cjandelièrs a'a subit capìt,
  com'che tal cjantà a'a sintùt ‘osàna.'

  Flamànt'n alt l'era stu afàr, ben definìt,
  'mòndi pì clar che la luna tal serèn
  da la miezanòt, plena, tal cjèl sclarìt.

  Voltàt mi soj, d'amirasiòn esìnt plen,
  al me bon Virgilio, ca mi'a rispundùt
  cun vuj che di mar'vèa 'vèvin pur sen.

  Vièrs sti gran ròbis lè 'lòr il me vuli zut
  che vièrs nu plan plan a si visinàvin,
  che pì fuàrt na sposùta si varès movùt.

  Cridàt mi'a la fiòla[593]: "Parsè ca àrdin
  i to vuj cussì tant vuardànt sti lùcis,
  e d'jòdi se ca ven davòu a làsin?"

  Zent i'ai alòr jodùt, com'a lòu guidis,
  vignìmi dongja dut di blanc vistìdis,
  un blanc sì vif che di ca[594] maj ti jòdis.

  A man sanca a splendèvin li àghis[595]
  ca mi rifletèvin e la me costa,
  s'jò la vuardàvi, com'ca fan i spièlis

  Cuant ch'i'èri rivàt ta na punta justa
  che doma'l flun a mi tegnèva distant,
  par mièj jòdi ai me pas ghi'ai dat sosta,

  e jodùt i'ai flamùtis parà'n davànt,
  che'n davòu lasàvin strìchis coloràdis,
  cha pinèj tiràs ghi someàvin[596] tant;

  sì che lì'n sù a restàvin distìntis
  sièt listis[597], che chej colòus a vèvin
  che l'arc a fan dal sol e di Delia i sèrclis.[598]

  In davòu, sti strichis a si slungjàvin
  pì dal me jòdi [599]; e ches ta li bandis
  no pì di dèis pas a li separàvin.

  Sot un cussì bièl cjèl coma ch'jò i dis,
  a doj a doj vincjacuatri vecjòs
  coronàs a vegnèvin di fleur di lis.[600]

  Ducjus 'cjantàvin: "Benedèta[601] ti sos
  tu ta li fìjs di Adàm, e benedètis
  ca sèdin par sempri li belèsis tos!"

  Dop'che i flòus e altri bièli erbùtis
  dirimpèt di me ta che altra riva
  lìbaris 'èrin da che zens elètis,

  sì coma lus na lus'n cjèl a ten viva,[602]
  davòu di lòu 'son cuatri nemàj[603] rivàs
  c'una frascja ch'ognùn coronava.

  Ducjus a èrin cun sèis àlis dotàs;
  plènis di vuj li plùmis; e'i vuj d'Argus,
  se vìs a fosin, compàjs 'sarèsin stas.

  A contà ben, letòu, com'ch'ju'ai jodùs,
  no spint pì rimis; altri da dìzi i'ai,
  tant ch'adès di pì i no dìs di chiscjus.

  Ma les Ezechiel, cal descrìf ben asàj
  com'ch'jodùs ju'a da là che il freit al ven,
  partànt cun lòu vint, nul e fòuc, pì che maj;

  cussì, com'ch'jodùs ti'ju'as tal so dizèn,
  taj e cuàj a èrin chì, fòu che li plùmis
  che da Zuan[604] a vegnin, lasànt il so sen.

  In tal miès di chiscju cuatri t'jodèvis
  un cjar, su do ròdis, dal aspièt trionfàl,
  ch'un grifòn[605] lu tiràva cu li so spàlis.

  Cun àlis àltis, l'un'e làltra tal e cual,
  tal miès l'era fra li tre e tre listis;
  pasànt, a chistis no ghi fèva dal mal.

  Tant'n alt 'zèvin da no podèj jòdilis;
  D'oru l'era fin tant ca l'era usièl,
  ma l'altri pars blàncis 'èrin, e ròsis.[606]

  Ne varès Roma podùt c'un cjar sì bièl
  fa content l'Africàn o'l vero Augùst,
  ma chel dal sol puc l'era visìn di chel;

  chel dal sol, che di svià Fetò 'la vut gust,
  e brusàt 'lè stat pal preà da la cjera
  cuant che Gjove lè stat misteriòus ma just.[607]

  Tre fèminis atòr da la roda destra
  a stevin balànt; l'una di colòu ros
  che dal fòuc puc diferènta a era;

  l'altr'era coma se'n cjar e vuès a fos
  duta cuanta d'un bel smeràlt fata;
  la tersa a parèva che nèjf frescja a fos;[608]

  prin la blancja seguì 'parèvin, e basta;
  ma dop 'la rosa; e cul cjant di chista
  l'altris 'balàvin, o a plan o a la svelta.

  Da la sinistra cuatri a fèvin fiesta,
  vistìdis di porpora, seguìnt il fa
  d'una di lòu: cun tre vuj tal cjaf, chista.[609]

  Davòu di dut'l grup ch'jodùt i vin u cà,
  èco chì doj vecjus cun dif'rens vistìs
  ma ducju doj onèscj' e sèrius tal so fa.[610]

  Un l'era da la banda, secònt indìsis,
  dal grant Ipocrate, che la natura
  fat a veva paj nemàj cun pì mèris;[611]

  l'altri'l mostràva la contraria cura
  cu'na spada cussì lustra e gusàda[612]
  ch'encja di ca dal flun mi feva pòura.

  Dop'jodùs'n daj cuatri d'ùmil partàda;
  e davòu di ducjus un vecju besòu
  al vegnèva, durmìnt, cun musa sveàda.[613]

  E scju sièt[614], ch'intòr a partàvin il stes colòu
  daj vincjacuatri vècjus[615], ma di gìlios
  nol veva'l cjaf'ncoronàt nisùn di lòu;

  ma di ròsis sì e di altri flòus ròs:[616]
  da'un puc pì lontàn un al varès zuràt
  che daj vuj'n su ognùn'n flàmis stat'l fos.

  E cuant che'l cjar mi'èra dirimpèt rivàt,
  sintùt a si'a un tòn, e che zens dègnis
  il so zì avànt a'an a colp ralentàt,

  e chì son restàdis cu li prin'insègnis.




  Purgatòrj  Cjant Trentèsin

  Tal moment che il setentriòn dal prin cjèl,[617]
  che cognosùt maj no la'l nàsi ne'l tramònt,
  ne altri nul che da la colpa il vel,

  e che lì al tegnèva ogni un pront
  a fa'l so dovèj, com'cal fa'l pì bas[618]
  cun chel che par zì'n puàrt si ten tal timòn'n front,

  fer lè restàt, che'i vècjus u lì rivàs
  par prin tra'l grifon e'l setentriòn stes,
  al cjar voltàs si son coma par vèj pas;

  e un di lòu, com'che'l cjèl mandàt lu vès,
  ‘Veni, sponsa, de Libano,' la, cjantànt,
  sigàt tre voltis, e'i altris a'an fat il stes.

  Com'ch'i beàs a l'ùltin invìt avànt
  si faràn, e svèls, ognùn di so cavèrna,
  la cjar so, rivistìda, alelujànt;

  chì pur in ta la letiga divìna
  sent levàs si son, ad vocem tanti senis,
  ministros e mesagèrs di vit'etèrna.

  Ducj' dizèvin: "Benedictus qui venis!",
  flòus sparpajànt insìma e dut intòr,
  "Manibus, oh, date lilia plenis!"

  Tal scuminsià dal dì, jodùt 'vèvi alòr
  la banda orientàl duta rosàda,
  e'un bièl serèn al veva'l cjèl dut atòr;

  e la musa dal Sol'nasèva ombràda
  sì che, pal èsi temp'ràda daj vapòus,
  a lunc i podèvi tègn'la jodùda:[619]

  cussì dal dentri di una nula di flòus
  che da li mans angèlichis si alsàva
  e colàva dentri e fòu, plena di colòus,

  su'n vel candid e coronàt d'ulìva
  comparìt mi'a na fèmina sot vert mant
  vistìda d'un colòu di flama viva.

  E il me spirit, che belzà cussì tant
  timp pasàt l'era ch'a la so presènsa
  a l'era, cun maravèa e tremànt

  sens'che i me vuj'vèsin pì conosènsa,
  pal mòv'si di na so misteriosa virtùt,
  d'antìc amòu[620] sintùt i'ai la gran fuàrsa

  ta la vista scumbusulàda i'èri dut
  da l'alta virtùt che za mi vev' trafìt
  tant prin, cuant ch'encjamò i'èri frutùt,[621]

  Voltàt mi soj 'lòr a sinistra cul solit
  fa di un fiolùt cal cor vièrs la mama
  cuant che mal a si sint o ca lè impaurìt,

  par dìzghi a Virgilio, "Nencj'un drama[622]
  di sanc mi'è restàt ca nol stedi tremànt:
  chiscju a son i sens da la vecja flama".

  Ma Virgilio no l'era chì pì avànt;
  lasàt mi veva, Virgilio, dols pari;
  Virgilio, che pal me ben, ben ghi volèvi tant;

  ne dut chel pierdùt da l'antìca mari[623]
  zovàt'la'n musa a tègnimi sut,
  ma èco li làgrimis di nòuf cori.

  "Dante, parsè che Virgilio a lè zut,
  no planzi; di planzi no'è'ncjamò òra;
  che razòn di planzi no ti'as'ncjamò vut."

  Com'amiràliu che in popa e'n prora
  al ven a jòdi la zent cal ministra
  ta altri nafs, e di fa ben ju'ncòra,

  ta la banda dal cjar, che di sinistra,
  cuant ch'al sun dal me nòn mi soj voltàt,
  che par necesitàt chì si registra[624],

  jodùt i'ai la femina che cun cjaf velàt
  i vev'prin jodùt sot angelica fiesta,
  che ca dal flun vièrs me i vuj veva levàt.

  Se ben che'l vel cal colàva dal cjaf di chista,
  serclàt dut cun fuèjs di Minerva,[625]
  no la lasàva 'parì manifèsta,

  cun fa maestòus ic a si partàva,
  parànt via propit coma chel cal dis
  ma'l parlà pì seriu'l ten'n risèrva:

  "Sta atènt! Sta atènt chi'jò'i soj Beatrìs.
  Com'ti sotu degnàt di vignì ta stu mont?
  No savèv'tu che'i òmis son chì beàs?"

  Jù miè colàt il vul ta la clara font;[626]
  lì jodùt mi soj, e'l vul a colp ta l'erba
  miè zut pa la vergogna chi vev'in front.

  Cussì la mari al fì ghi par supèrba,
  com'che parùt mi'a a mi; pars'che l'amàr
  dal benvolèj propit tant a ni turba.

  Ic a'a tazùt; e'i ànzuj d'insìm' l'altàr
  ‘In te, Domine, speravi' a cjantàvin,
  ma cun ‘pedes meos' tazùt'an tal cjar.

  Sì com'nèjf taj trafs ch'encjamò a vìvin,
  ta la schena d'Italia si congela,
  che i vìns di Sclavònia[627] chì a soflàvin,

  e in se stesa a si pièrt dop'ca si disgèla
  basta che'l paìs ch'ombrena'l pièrt'l spìri,
  da someà fòuc cal font la cjandèla;[628]

  cussì sensa lagrimis e suspìrs i'èri
  prin dal cjantà di chej che sempri a cjàntin
  secònt li nòtis di chel eterno cori;[629]

  ma li so nòtis, dolsis com'ca èrin
  dal so dòu par me 'contàvin, com'se dit
  "Parsè, siòra, sigàighi tant?" a vèsin,

  il glas ca mi si'èra 'ntòr dal còu 'ndurìt,
  àga e spirit si'a fat e, cun dolòu
  di vùli e bocja, fòu dal pet lè sparìt.

  Ic, restànt encjamò ferma tal pajòu
  dal cjàr, a dut' li sostànsis pietòsis[630]
  li peraulis a ghi'a voltàt e'l so còu:

  "Sveàs i stèjs vualtris ta l'eterni lucis
  si chè ne nòt ne sun ne altra ora
  d'jòdi se che la jù'l fa l'omp v'impedìs;

  cul me rispùndi duncja'l varà pì cura
  d'intimidìmi chel la da li làgrimis
  che colpa e dolòu 'sèdin di na misùra.

  No'è dom'par op'ra da li rodis magnis
  ca'ndirìsin ogni simìnsa'l so fin,
  secònt che li stelis ghi son compàgnis,,

  ma pa li grasis dal benvolèj divìn
  che sì'als vapòus a'an che plòvi lu fan,
  che nu[631] i no podìn jòdi da visìn,

  chistu da zovenùt[632] no l'era lontàn
  par nùja, vint volùt, dal podèj vej fat
  robis sì bièlis che gran virtùt a'an.

  Ma'n alc tant pì brut e salvàdi'l ven cambiàt
  un cjamp mal semenàt e cultivàt
  cuant pì'n gamba'l sarès s'al fos ben usàt.

  Par cualchi timp a tègn'si sù l'ai judàt;
  fazìnghi jòdi i me vuj zovenùs,
  a me lu menàvi, vièrs'l just voltàt.

  Apèn ch'al entrà i scjalìns si son vierzùs
  da la me second'etàt, e vita i'ai mutàt,
  cjolt si'a luj da me, e'i vuj su'altri ju'a metùs.

  Cuant che da cjar in spirit i vevi cambiàt,
  e bielèsa e virtùt cresùda mi'era,
  ben coma prima no mi'a pì vuardàt,

  sielzìnt invènsi strada ca no'era vera,
  lasànt che bunis par imàginis falsis,
  che na promèsa maj no rìndin intèra.

  Zovàt a'an puc li me 'spirasiòns bunis,
  che taj suns ghi lasàvi o metèvi'n mins;
  sti pròvis 'erin dùtis da luj 'gnoràdis!

  Tant jù l'era colàt[633] che ducj' i argumìns
  su la so salùt tant mancu a'an judàt
  che la pierdùda zent mostràighi e'i so turmìns.

  A'è par chel che'l cjamp daj muàrs i'ai visitàt
  e a chel che ta stu post a la guidàt
  dut il me preà, planzìnt i ghi'ai partàt.

  L'alt destìn di Diu'l vegnarès violàt
  se'l Letè al pasàs e di sti àghis
  al gustàs sensa vej prin ben dimostràt

  chel pentimìnt ch'jòdi a fan li làgrimis.




  Purgatòri  Cjant Trentunèsin

  "O tu chi ti sos di là di stu flun sant,"
  'ndresànt il so parlà vièrs me, spuntìt,
  ch'encja la lama'l veva 'ngusàt, e tant,

  di nòuf 'a tacàt, e a colp a seguìt:
  "Dìs, dìs: èse vera o no? a sta acùsa
  ti'as di da la to confesiòn in merit."

  La me virtùt a era sì tant cunfùsa,
  che movùt si'a la vòus, ma prin a'a smetùt
  che da vignì fòu a ves cjatàt sfèsa.[634]

  "Se pènsitu tu?" a'a dit dopo un minùt.
  "Rispundimi; che li bruti memòris
  l'àga no ti'a'ncjamò cjolt via dal dut."

  Pòur'e cunfusiòn, insièmit miscjàdis,
  di dìzi un sì sì pìsul a mi'an fat sustà ,
  ca si podèv' capì dom'vuardànt i làvris.

  Com'ca si romp la balestra al scatà
  par masa tensiòn da la cuarda'e arc,
  e, debula, l'asta'l sen a va a urtà,

  sì 'soj jò scopiàt sot di stu pesànt car'c,
  sgorgolànt fòu lagrimis e grancj' suspìrs,
  'mpedìnt a la vòus di sunà fuart'al larc.

  Alòr'ic a mi: "Pur savìnt i me desìrs,
  ca ti menàvin a volèj ben al ben,
  che oltri al volèj altri a si'è crumìrs,

  se cjadènis o fosàl cussì tant plen
  àtu cjatàt che, esìnt zut pì avànt,
  sieràt a ti'an il sperà di chistu ben?

  E se di bon o di bièl cussì tant
  ta la front daj altris a si aja mostràt
  da vèjti fat cun lòu cjaminà'n davànt?"

  Dopo di vej un suspìr amàr tiràt,
  a stent par rispùndi i'ai cjatàt la vòus
  che'i me làvris cun fadìja a'an format.

  Planzìnt i'ai dit: "Daj bens dal mont i'èri golòus;
  e lòu cun fals plasèj voltàt mi'an i pas
  cuant che lontanàda[635] i sèjs daj nustri còus."

  E ic: "Se tu ti tazès o s'ti negàs
  se chi ti confèsis, pur si savarès
  --da chel che dut'l sa--ognùn daj to malfàs!

  Ma 'lòr cuant che un al amèt da se stes
  di vej pecjàt, ca sù chi sin nualtris
  a'è com'ch'a smusà la lama'l gua si metès.[636]

  E dal moment che tu ti ti vergògnis
  daj to sbalius, e pars'che n'altra volta
  pì fuart i ti sos stat da li sirènis,

  pòja jù la razòn dal plànzi e scolta:
  ben ti sintaràs com'ch'in altra banda
  'ndirisàti'a dovùt la me cjar muarta.

  Ne natura ne art ti'an maj avònda
  plasèj ufrìt com'li pars dal me cuarp, sì bièlis,
  ch'èrin presòn me, e'son 'dès 'ntà bùsa fonda.

  E sa ti'a mancjàt il pì grant daj plasèjs
  cu la me muàrt, cuala maj roba mortàl
  podèvia dop 'tiràti taj so desidèjs?

  Ben ti varès dovùt, cun chel prin colp dal
  mont da li robis falsis, levàti sù
  davòu di me, chi no èri pì tal e cual.[637]

  N'ocorèva lasà li to plumis in jù,
  e spetà par pì colps, o da ninùta
  o d'altri bens che puc ti podèvis gòdiu.[638]

  L'usielùt pìsul doj o tre an speta;[639]
  ma la davànt di chej usièj pì vècjus
  invàn si slargja la rèit o si saèta."

  Com'i fiòj, plens di vergogna e sidinùs,
  cuj vuj in cjera sbasàs, ma pur scoltànt,
  riconosìnt ducj' pentìs i so sbàlius,

  cussì i'eri jò; e ic'a dita: "Cuant
  che'l scoltà ti fa mal, alsa la barba,
  e pì dolòu'ncjamò ti sintaràs vuardànt.

  Cun tant mancu resistensa al sgoba
  il nostràl[640] vint un rori a sbati jù,
  o'l vint cal ven da la cjera di Jarba,

  ch'jò al so comànt il cjaf i'ai alsàt sù;
  e cuant che la me musa barba a'a clamàt,
  ben capìt i'ai cuant che cun me la veva sù.[641]

  E'l moment che la me musa si'a alsàt,
  ca vèvin smetùt li primi creatùris
  di spandi flòus il me vuli'l vev'oservàt;

  e li me lucis, 'ncjamò puc sigùris,
  jodùt vèvin Beatrìs che'l nemàl 'vuardàva,
  ch'un èsi besòu l'era'n do natùris.[642]

  Di là dal flun e sot se ca la velàva,
  pì bièla 'someàva d'un timp pasàt,
  e tant mièj da l'altris, cuant ch'era viva.

  L'urtìja dal pentimìnt tant mi vev 'becàt
  che di duti li robis che cjolt mi vèvin
  dal so amòu, par ic i vevi un òdiu mat.

  Tancju displasèjs il còu mi muardèvin
  che, scunfìt, colàt i soj; e chist lu sa
  chè che li cridàdis sos liberàt mi vèvin.

  E cuant che'l còu di fòu ridàt mi veva fuàrsa,
  la fiòla chi vevi'ncuntràt besòla
  di'n sù mi'a dit: "La me man nòsta lasà!"

  Trat mi veva tal flun fin ta la gola;
  lì mi trainàva e avànt a zeva
  su l'àga, lizèra com'na gondula.

  Visìn chi'èri da la beàta riva,
  ‘Asperges me' sintùt i'ai cun sun sì dolsùt,
  che tant'l recuardà che'l descrivi puc'l zova.

  I bras a'a la bièla zòvina vierzùt;
  sot'àga il cjaf mi'a tegnùt imbrasàt
  'ndà che àga dal flun'nglutì i'ai dovùt.[643]

  Alòr fòu mi'a tiràt e mi'a ufrìt, bagnàt,
  lì tal miès dal bal da li cuatri bièlis;
  e dal bras d'ognùna[644] cujèrt i soj stat.

  "Nu'i sin nìnfis chì, e tal cjèl sin stelis:[645]
  prin che Beatrìs a vegnès jù tal mont
  l'òrdin 'vèvin vut di èsighi masàris.[646]

  Ai so vuj ti partarìn; ma a chel gjocònt
  lùzi ca lè dentri, i tos t'inganaràn
  che tre[647] la via, ca jòdin pì a profònt."

  Cuasi cjantànt a'an scuminsiàt; e a'an
  subit a menàmi tacàt davànt dal grifòn;
  vièrs nu voltàda, Beatrìs ghi'era a man;

  e lòu a'an dit: "Vuarda ben, vuarda benòn:
  davànt daj smeràldos metùt i ti vin
  da'ndà ch'Amòu za ti vev'fat sinti pasiòn."

  Mil desidèjs, che pì di flàmis 'scuetàvin,
  fis 'tegnèvin i mes ai so vuj luzìns
  che sempri sul grifòn fisàs a stèvin.

  Com'l sorèli tal spièli, no altrimìns,
  il grifòn taj so vuj[648] al zev'a spielàsi,
  mostrànt prin l'un, dop l'altri daj so destìns.[649]

  A no'èria, letòu, da maraveàsi
  a jòdi sta roba'n se restà la stesa
  e zì'n tal so ìdul a tramutàsi?[650]

  Plena di maravèa e contentèsa
  l'ànima me di chel mangjà gustàva
  che pì'l sodìsfa, pì resta la fan la stesa.

  Di se mostrànt'ntànt la pì alta prova,
  tal so fa, l'altri tre fàtis si son avànt,
  e ognùna al so cjant celèst a balàva.

  "Zìra, O Beatrìs, zìra'l to sguàrt sant,"
  a cjantàvin, "a stu chi ca ti è fedèl
  e che par jòditi a la fat sì tant!

  La grasia ti preàn di cjòiti il vel
  da la to bocja, sì ch'jòdi'l pòsi ben
  se che platàt ti tens d'encjamò pì bièl."

  O splendòu di lus che di sù sempri a ven,
  cuj palidùt si àja fat sot l'ombrena
  dal Parnàs o bevùt'n so cisterna a plen

  sensa vej di fuschìa la mins plena
  tentànt di rìnditi com'chi ti'èris[651]
  la'ndulà ch'armonia'l cjèl ti dona

  cuant che tal clar da l'aria ti ti mostràvis?




  Purgatòri  Cjant Trentaduèsin

  A èrin i me vuj sì atèns e fisàs
  in tal disbramàsi di dèis àjs di sèit,[652]
  che'i altri sens mi si'èrin ducjus sieràs.

  E lòu par chì e par là a vèvin parèit
  e puc interès; e cussì'l sant ridi
  a se ju traèva cu l'antìca rèit![653]

  Alòr'a mi'an costrèt la mus'a mòvi
  vièrs la me sinistra che tre zòvinis,
  che "Màsa fìs!" [654] i li sintèvi dìzi;

  ma la disposisiòn d'jòdi li robis
  cun vuj'pèna'dès dal sol imbarlumìs,
  no mi lasàva par nuja jòdilis.

  Ma dop'che'n stu puc di nòuf i'jodèvi lucis
  (jò'i dìs ‘stu puc' dom'par rispièt di chel tant
  ch'atràt mi veva cu li so pars splèndidis),

  jodùt i'ai a man destra fàsi avànt
  la gloriòsa procesiòn, ca tornàva
  cul sorèli e li sièt flàmis[655] davànt.

  Com'che sot i scudos par salvàsi a va
  na fila di soldàs, e a si zìra cul sen[656]
  e, davòu, dut'l rest dal regiment'l stes'l feva;

  cussì che milìsia dal celestial règn
  ch'avànt zèva, a ni'a duta trapasàt,
  prima che il cjar al ziràs il timòn.

  'Lòr lè'l grup di zòvinis'n davòu tornàt,
  e'l grifòn'la movùt il cjar benedèt
  sensa ca ghi ves nisuna pluma colàt.

  La zòvina che tiràt mi vev'tal Lèt
  e jò e Stasio la roda i seguìvin
  ch'a fa la so orbita mancu a ghi met.[657]

  Stu alt bosc e vuèit cussì i pasegjàvin,
  colpa di che ch'al sarpìnt ghi vev'crodùt;
  e'i pas misuràs dal cjant algjèlic e'vèvin.

  A ghi varès forsi tre tìrus volùt
  di arco par rivà chì di'ndà ch'i'erin
  partìs, cuant che Beatrìs jù si'a metùt.

  ‘Adàm' i'ai ducj' sintùs ca mormoràvin
  dop ch'atorotòr d'un arbul dut svistìt[658]
  di fuèis e d'altri frascjis metùs si'erin.

  Stu àrbul che di bràghis'l ven pì'mplenìt
  pì alt cal va, tant alt lè e tant miràt
  taj boscs da l'India ch'ognùn'l resta stupìt.

  "Beàt tu, grifòn, chi no ti sos tentàt
  di becotà ta stu lèn sì dols al gust,
  che dom'mal di pansa'l fa dop'vèjlu sercjàt." [659]

  Cussì, atorotòr di stu lèn robust,
  a sigàvin i'altris; e'l nemàl alàt:
  "Sì si mantèn la siminsa di dut'l just."

  E voltàt al timòn cal veva tiràt,
  'la tiràt al piè da la nuda frascja
  e chel a ic cun ic 'la lasàt leàt.[660]

  Sì pur cu li nustri plantis, cul miscjà
  da la gran lus di lasù cun che ca ven
  luzìnt davòu dal pès, che cuasi a tòcja,[661]

  prin si fan sglonfis, e dopo a otèn
  ognùna il so colòu, prin che'l sol
  i so cjavàj al tachi sot altri dizèn;[662]

  fra ros'e viola, sens'altri pì ca pol
  metìnt fòu colòu, si rinòva la planta
  che prim'èra sensa fueàn vert e mol.

  Jò'i no l'ai capìt, ne chì no si cjanta
  il cjant che la zent chì a zeva cjantànt,
  ne podùt i'ai scoltà la cansòn dut' cuanta.

  Se dìz'i podès com'ca si zèvin'sumiànt
  i vuj crudèj da la Siringa[663] sintìnt,
  i vuj che'l sta a lunc sveàs ghi'an costàt tant,

  com'un pitòu che dal so mistèj s'intìnt
  encj'jò'i mostrarès com'chi mi soj'ndurmidìt;
  ma chist'ca lu pitùrin àltris, volìnt.

  I pàsi'nvènsi a cuant chi no'èri pì sturdìt,
  e i dìs che un grant splendòu sbregàt mi'a il vel
  dal sun e na vòus che dit mi'a: "Leva sùbit!"

  Com'ch'a jòdi i flòus dal milusàr, chel
  ca la'l milùs cal fa i ànzuj golòus,
  e pal cual sempri fiesta si fa tal cjèl,

  Pieri e Zuan e Jacu, ducj' timoròus
  e vinsùs, son tornàs a la peràula
  ch'a rompi suns pì profòns a veva vòus,

  e jodùt pì no'an chej ca ghi fèvin àla,
  ne il Mosè ne il profèt Elia,
  ne dal mestri la so cambiada stola.[664]

  Sì i soj jò tornàt, e jodùt i'ai che pia
  ca mi vuardàva e che di indirìs
  a mi era prima stada lunc la roja.

  'Lòr jò dut timoròus: "'Ndà ca è Beatrìs?"
  E ic: "Sot da li verdi frascjs la'n banda
  ti la jòs sintàda ta la so radìs:

  jòt la compagnia ca la circonda:
  i'altris dopo'l grifòn in alt a stan zint
  cu'na cansòn pì dolsa e profonda." [665]

  E se alc di nòuf ic a steva dizìnt,
  jò'i no saj, ma'i saj che taj vuj za mi'èra
  chè ca veva'n se dut'l me'ntindimìnt.

  Besòl'era sintàda'nta sta cjera
  coma vuardia lasada lì dal plaustri[666]
  ch'al àrbul dal grifòn stat leàt l'era.

  Ta'un sircul ghi vèvin di se un claustri
  li sièt nìnfis cun chej lumìns in man
  che protès a son d'Acuilòn e d'Austri.[667]

  "U chì ti saràs par puc timp Silvàn;[668]
  ti saràs cun me par sempri citadìn
  di che Roma'ndulà che Crist lè romàn.

  Però, par chej che tal mont mal a vìvin,
  vuarda ben il cjar, e chel chi t'osèrvis,
  na volta tornàt là, scrif su, che chej lu lèzin."

  Cussì Beatrìs; e jò, dut orèlis,
  i'eri ai so comandamìns dut devòt,
  e com'da ic volùt, vuardàt i'ai sti robis.

  Cal sedi maj colàt jù sì svelt, no crot,
  un lamp di lasù dal nul scur, cuant ca plòuf
  da chel cunfìn che sì tant a lè remòt,

  com'jò l'usièl di Gjov'jodùt i'ai fa'un tuf
  jù pal àrbul, rompìnghi la so scusa,
  ma encja tancju flòus e fueàn frèsc e nòuf;[669]

  e urtànt il cjar cun duta la so fuarsa;
  che pleàt si'a com'naf in buràscja,
  che'n mar a sufrìs da l'onda ogni scosa.

  Alòr dentri'l cjar triunfàl, com'frecja
  jodùt i'ai una gran volp ca saltàva,
  e d'ogni bon past  parèva secja;[670]

  ma li so colpis sporcis ghi mostrava
  Beatrìs ch'a colp ghi'a fat voltà coda
  a sta bestia'n pièl e vuès, che via 'zèva.

  A stu punt, pa'ndà ch'era prin vegnùda,
  jodùt i'ai l'àcuila ca calàva'n tal
  cjar, lasànt u lì dut la so plumàda;[671]

  e com'che fòu a ven d'un ca si sint mal,
  cussì na vous dal cjèl dìzi si'a sintùt:
  "O navùta me, sotu cargàda sì mal?"

  Mi parèv'alòr che la cjera si vès vierzùt
  fra li do rodis, e che fòu'l vegnès un dragòn[672]
  cu la coda'l miès dal cjar sbusànt su dut;

  e com'espa che'n davòu a tira'l spunzòn,
  e la coda maligna a se tirànt,
  e part dal font, lè zut cun mal'intensiòn.

  Chel restàt, com'che grama a fa ogni tant
  inta buna cjera, di pluma, data
  forsi cun che di fa dal ben pì avànt,[673]

  si'a cujerzùt di nòuf, com'che cujèrta
  è stada l'un'e l'altra roda, e'l timòn, chel tant
  che un rispìr al ten la bocja vièrta.

  Cussì trasformàt, stu edifìsi sant
  cjafs a la butàt fòu par divièrs postùs,
  un par àngul e tre sul timòn la 'vànt:

  scju tre coma nemàj  a èrin cornùs,
  ma i cuatri un cuàr sòu 'vèvin par front:
  mòstrui com'chiscjus mai no'èrin stas jodùs.[674]

  Sigùra, cuasi com'rocja tal alt mont,
  sintàda 'nsìma na gran putanàsa[675]
  jodùt i'ai che li sèis 'smenasàva un mont.

  E com'pauròus di pièrdi sta bujàsa,
  visìn di ic e dret al steva un gigànt;
  e ogni tant la busàva, sta sòsa.[676]

  Ma pars'che cun puc pudòu mi stev'cjalànt,[677]
  di tant in tant, chel pindulòn di maròus
  da cjaf a piè la flagelàva, e tant;

  e dopo, plen di suspièt e dut rabiòus,
  sleàt 'la'l mostri e pal bosc strisinàt,[678]
  che jòdi pì no podèvi i colòus

  da la slondròna e dal nòuf nemalàt.




  Purgatòri   Cjant Trentatreèsin

  ‘Deus, venerunt gentes,' sì alternant
  'dès tre, dop'cuatri[679] sta dols salmodìa
  li zòv'nis a scuminsiàvin, lagrimànt;

  e Beatrìs, plena di suspìrs e pìa,
  ches a scoltàva in maniera che puc
  pì a la cròus si vev'cambiàt Maria.

  Ma dop'che l'altri verginis ghi'an dat lòuc
  a ic di dìzi, si'a levàt dreta'n piè
  e'a rispundùt, coloràda coma fòuc:

  ‘Modicum, et non videbitis me;
  et iterum, bièli sòus mes e dilètis,
  modicum, et vos videbitis me.'[680]

  Dopo, dùtis sièt davànt li'a metùdis,
  e davòu d' ic, doma cun sens, a'a metùt
  me, la fiola, e chel ch'l'era cun nuàltris.[681]

  Cussì 'zeva, e'i no crot ca ves podùt
  dop'l nonu'n cjera pojà'l so dècim pas
  cuant che cuj so vuj taj vuj mi'a un lamp metùt;

  e cun trancuilitàt, "Ven avànt d'un pas"
  mi'a dit, "tant che s'jò a parlàti mi met,
  ben dispost a scoltàmi i ti saràs."

  E alòr, apèn'chi ghi'eri dirimpèt,
  mi'a dit: "Fradi, parsè chi no ti àusis
  domàndis a fami? Domànda pur, e dret."

  Com'chej ch'ai superiòus ghi fan riverènsis
  cuant che cun lòu stan parlànt
  e a cjatà no rìvin li peràulis,

  cussì pur jò, ch'a parlà plan plan provànt,
  i'ai tacàt: "Madòna, di se chi'ai bisùgna
  vu'i savèjs, e di se ca'i zovarès[682] tant."

  E ic a mi: "Dal timòu e vergogna
  i vuèj che tu ormàj ti ti lontànis,
  par no pì parlà com'un ch'in sun si lagna.

  Pensa che stu cjar rot fin a li rodis
  dal sarpìnt,  l'era e no lè[683]; ma'l colpèvul
  la divìn'vendèta'l varà ta li spalis.

  No sarà sens'erèit par ogni sècul
  l'àcuila che tal cjar lasàt vev'li plumis
  che prin di preda lu vèvin fat diàul;[684]

  ch'jò di sigùr i'jòt, e'i conti sti robis,
  ch'un timp ni partaràn stelis visìnis,
  d'ogni intòp e sbaramìnt sigùris,

  durànt il cual un sincsènt sinc e un dèis,[685]
  da Diu mandàt, al coparà la lara
  cul gigant che cun ic'l feva putanès.

  A pol dasi che la me storia scura,
  com'na Temi o Sfinx no ti persuàdi,
  par via che la mins a stropa na vùra;[686]

  ma prest a saràn i fàs li Najadi
  ca risolvaràn chistu enigma fuàrt
  sensa fa dan a blava o piòris chel dì.[687]

  Com'che da me 'son ditis, tenti necuàrt,
  cussì sen ghi son paj vifs sti peràulis
  che'l vivi no lè che'un cori vièrs la muàrt.

  E ten pur in mins, cuant chi ti li scrivis,
  di no platà com'ch'jodùt  ti'as la planta
  che chì'è stada robàda do voltis.[688]

  Chel che di robà o sclapà si vanta,
  un bestèma di fat Diu al ufìnt,
  che dom'par usu sò la creàda santa.

  Par vèjla muardùda, volìnt e sufrìnt
  par sincmil àjs e pì la prim'ànima
  bramàt'a chel che'l bocòn'n se l'era zut punìnt.[689]

  Il to inzèn al durmìs sa nol stima
  che par razòn specjal a'è di gran merit
  sta planta e cussì sbatùda'nsìma.

  E se crostis a no vèsin impedìt
  ai to pensèjs di entrà ta la to mins,
  ca'a paj so guscj' com'moris di Piram sufrìt,[690]

  par via di tancjus visis visìns,
  la gjustisia di Diu, tal interdèt,[691]
  il just valòu dal àrbul ti varès'n mins.

  Ma parsè che jò'i ti jòt tal intelèt
  fat di pièra e, impietràt, coloràt
  sì ch'imbarlumì ti fa la lus dal me det,

  i vuèj lo stes, sinò scrit, 'lòr pituràt,
  chi t'lu pàrtis dentri di te, coma chel
  cal torna cul bastòn cun pàlmis fasàt.[692]

  E jò: "Cussì coma cera da sigìl,
  ca no cambia la figura stampada,
  da un lè 'dès ben segnàt il me sarvièl.

  Ma parsè sì tant in alt elevàda
  a svuàlia la vustra cjara peràula,
  che pì si prova, mancu a ven capìda?"

  "Par chi ti cognòsis," a'a dit, "che scuela
  chi ti'as fat, e com'che la so dutrina
  a capì a rìva la me peràula;[693]

  e com'la vustra via da la divina
  a'è tant lontana cuant ch'è la distansa
  da la cjera al cjèl che pì alt'l festina." [694]

  Alòra jò: "Cun duta la creànsa,
  da vu'no recuàrdi di vèjmi maj straviàt
  e'i no sint nisùn rimuàrs di cosiènsa."

  "E se tu di chistu ti sos dismintiàt,"
  ridìnt mià rispundùt, "ten chist ben a mins,
  che vuèj stes l'àga dal Letè ti'as sercjàt;

  e se'l fòuc l'èra com'cal dìs'l fun taj camìns,
  dal to dismintià jòdi si podarà
  ch'alc di colpa'n d'èra taj to straviamìns.

  D'adès in sù nuda a s'jodarà
  ogni me peràula, o ches ca bàstin
  d'èsi scujèrtis pa la to vista'mpùra."

  Pì luminòus e na vura pì planìn
  si movèva'l sol tal sèrcli di mizdì,
  che cà o là lu jòdin, secònt là chi sin,

  cuant che fermàdis si son, com'che cussì
  al fa chel che'vant ghi va a zent cal scorta
  se nuvitàs al cjata u chì o u lì,

  li sièt feminis[695] ta un'ombrena smuàrta,
  'ndà che sot fuèjs verdis e braghis neris,
  a scòrin che frèjdi ròjs che l`Àlp a parta.

  Davànt di lòu, l'Eufràte e il Tigris
  fòu 'parèvin sgorgà di na fontana,[696]
  e lasàsi plan planìn, coma amìs.

  "O lus, o Gloria da la zent umana,
  se àga èse chista ca si displèa
  da un prinsìpit e sè da sè lontàna?"

  Stu preà sì mi'è stat rispundùt: "Prèa
  Matelda da dìz'tilu." E chì 'a rispundùt,
  com'cal fa un  che da colpa si dislèa,

  la bièla femina: "Ti'èra stat dit dut
  chistu belzà da me, e'i soj sigùra
  che l'àga dal Lèt platàlu no'a volùt."

  E Beatrìs: "Forsi na pì gran cura,
  ch'a la memòria spès virtùt ghi gjava,
  ai so vuj si'a fat la so mins dut scura.

  Ma jòt l'Eunoè che di là'l deriva:
  mènilu là, e coma che tu ti sas,
  rianimèa la so mins, ca durmìva.[697]

  Coma bon cristiàn, e no coma i musàs,
  cal fa so vòja da la vòja d'altris,
  apèn' che i segnàj juscj' a vègnin mandàs;

  cussì, dopo vej li me mans cjapàdis,
  movìnt si'a la bièla femina, e a Stasiu
  cun tant bon fa ghi'a dit: "Luj pur tu seguìs."

  S'jò i vès, bon letòu, encjamò pì spàsiu
  da scrivi, un puc i vorès pur cjanta
  dal bon bevi che maj mi varès fat sàsiu;

  ma parsè che'i sfuèjs ducj' plèns a son belzà,
  ordinàs par sta cantica seconda,
  pi'n là no mi lasa'l fren da l'art[698] pasà.

  Cussì tornàt i soj da la sant'onda[699]
  dut rifàt, coma vis sanis e novis
  che di bièj cjafs an d'an pì che avonda,

  pùr e pront a zì lasù da li stèlis.



[1] Li Chèchis a sarèsin li fiis dal re di Tesàlia che taj timps antics
a'an sfidàt li Musis al cjantà.  Sti puòri fiòlis a'an pierdùt la
sfida--naturàl!--e a son stadis trasformadis in chèchis.

[2] Blu.

[3] L'aria dal scur infernàl.

[4] Venere.

[5] Adam & Eva. A si pensa che sti stèlis a vèdin valòu alegòric; ca
rapresèntin li virtùs da la prudènsa, gjustìsia, fuartèsa di spirit,
temperànsa. (Vandelli)

[6] L'orsa granda (ursa major), che sicòma ca è tal emisfèro austral a
no la jot.

[7] Dal'aspièt, insoma, a l'`era un bel puc coma me, doma che la me
barba a è tant pì blàncja--ca no'a nèncja bisùgna daj rajs dal sorèli
par fala sfavilà.

[8] Catòn, cal sarès stu barbòn, a lè iluminàt da li cuàtri virtùs
rapresentàdis da li stèlis.

[9] A imbrunìs o scurìs. (Dante a mi metarès di sigùr tal purgatori par
cers vocàbui chi usi, ma i no pensi ca mi butarès tal'infièr!)

[10] A è clar che Catòn al cròt che i poès a son doj daj danàs.

[11] Tre sostantìfs, tre "e" e tre "con" ta sta riga. Clara
l'intensiòn, no èse vera?

[12] Il to volèj nol pol dal me volèj. . ..

[13] L'ultima sera da la so vita, inclusa che spiritual.

[14] Coma ca volèva Beatrìs.

[15] Coma se di jòdi e scoltà Catòn a fos la vera razòn dal viàs daj
poès. Bàbiu stu Virgilio!

[16] Che libertàt moràl ca si otèn cuant ca si riva a vìnsi li propri
pasiòns, che cussì spès a ni tegnin incjadenàs.

[17] Encja chì Virgilio, scàltri, al esàlta li virtùs di Catòn, cal
veva rifiutàt di sotomètisi al volèj di Sèzar. Cussì, coma cal sugerìs
Vandelli, chì i vin una sintesi di libertàt moral e politica.

[18] Il cuàrp.

[19] Èco chì n'altra lecadùta di Virgilio a Catòn!

[20] L'Acherònt.

[21] Beatrìs.

[22] Catòn, coma ca si jot, a si rindèva ben cont da li ceremonis ca
ghi feva Virgilio.

[23] A è stat comentàt che stu vènc al rapresènta l'umiltàt.

[24] L'ànzul cal protès l'entràda dal purgatòri.

[25] L'alegorìa a è clara: la zent arogànta, ca si irigidìs, a ven
distruzùda; a sopravìs che plena di umiltàt, ca è buna di pleàsi a li
circostànsis da la vita, encja se chistis da li voltis a ti bàtin
fuàrt.

[26] Ben purificàs.

[27] Pa la strada ca torna ta l'infièr.

[28] Si tornàn in davòu cul pensèj a tàncju di chej poscj' ca la
visitàt ta l'infièr, a no è da surprìndisi sa lè vignùt fòu da chel
busaròt cu la musa plena di cjalìn o cragna. Ta n'altri sens, Dante a
lè chì cal taca a vignì purificàt.

[29] Chì a tocja recuardà Ulìs e i so òmis che rivàs fin chì a èrin,
però in davòu a no son pì tornàs.

[30] Da Catòn.

[31] La Libra.

[32] In efièt, cun chistis primis nòuf righis, Dante al vòu dizi che il
dì al sta par cricà. Su sti righis, asàj difìsilis, i sugerìs di lèsi i
critics.

[33] Un'altra volta, dopo la me muàrt.

[34] Dopo chel moment di straviamìnt a ghi'a parùt che il lumìn al
luzès encjamò di pì.

[35] Vela.

[36] Stu chì al parta li ànimis a la salvasiòn; Carònt, la so antitesi,
a li parta a la perdisiòn. Sa si'a da sièlzi, a'è mièj zi cun chistu.

[37] Aegypto in tal original, coma ca sarès just. I speri che Dante a
mi perdòni.

[38] Il Capricorn. Il dì, insòma, a lè za ben inoltràt.

[39] Tu chi ti sos vìf, se fàtu chì insièmit ai muàrs?

[40] Par podej tornà, dopo la me muàrt, ta chista strada da la
salvasiòn.

[41] Parsè rìvitu tal purgatori cussì tant timp dopo la to muàrt?

[42] L'ànzul timonèj cal cjàpa su e al parta li ànimis tal purgatòri.

[43] Secont vandelli, la indulgensa plenaria dovùda al Gjubilèo di
Bonifàs VIII, tacàda tal nadàl dal 1299 a'a vantagjàt encja li ànimis
daj muàrs, puarès.

[44] Ogni anima danàda a è destinàda a zi tal infièr.

[45] Secont cualchi comentatòu, la cansòn a rapresentarès il plasèj da
la filosofìa..

[46] Catòn stes.

[47] Ca sarès la porcarìa ca si'a formàt daj so pecjàs e ca ghi impedìs
di vej na clara visiòn di Diu.

[48] Stu mont a lè'l post indulà che la gjustìsia divina a ni fa sufrì
paj pecjàs chi vin cometùt, fin chi vignìn dal dut purgàs.

[49] Jodìnt doma una ombrena davànt di luj, Dante al pensa di èsi stat
bandonàt da Virgilio. Il puòr Dante a no si rint cont che, esìnt
spirit, Virgilio a nol fa ombrena.

[50] Tal cjèl i rajs, esìnt luminòus, a si làsin trapasà l'un l'altri;
il che a no podarèsin fa sa fòsin ostacolàs da na sostansa fisica, coma
un cuarp.

[51] Somearès impusìbul che un spirit al sufrìs doòus corporals; ma ta
li mans da l'onipotènsa di Diu, dut a è pusìbul.

[52] A sta di fàt ca ni è impusìbul capì coma che Diu al posi èsi una
sostansa in tre personis.

[53] Virgilio a ni sugerìs di contentàsi di capì il "se" ca è, e di no
zi a ròmpisi tant il cjàf in sèrcja di capì il "parsè" di se ca è.

[54] Se la zent a savès dut, a no sarès stat necesàri il proibìghi a
Adamo di zi a sercjà il frutàn dal àrbul dal ben e dal mal; e cussì a
no sarès stat necesàri di butàlu fòu dal paradìs terèstri; e di
conseguènsa a no si varès vut bisugna che Crist al vegnès a salvàni, e
via di sèguit.

[55] Ta la costa pì montagnosa da la Liguria, che taj timps di Dante a
no èra sens'altri invadùda da turìscj' coma ca è vuèj.

[56] A è clar che se Virgilio al cognosèva l'infièr, a nol cognòs par
nùja il purgatòri.

[57] Cun che incertèsa natural ca derivàva dal jòdi un "vif" coma
Dante.

[58] Parsè che i rajs a son interòs dal cuarp di Dante.

[59] Un colp di spada a ghi vèva lasàt un brut sen ta una da li sèis.

[60] "Puarèt" tal mòut che la peràula a vegnèva usàda da me mari,
puarèta, che par ic a l'èra puarèt encja il plevàn di San Zvuàn o
adiritùra il Papa, puarèt, ca ni volèva cussì tant ben.

[61] Partìt par tornà tal mont daj vifs.

[62] Stu sperà al sarès il sperà da la salvasiòn, dato che altris a
pensàvin che luj al fos stat danàt par via da la so scomunica.

[63] Se il vèscul di Cosensa al vès consideràt Diu no coma punitòu e
basta, ma encja coma pari misericordiòus, al varès forsi capìt che jo ì
sarès stat perdonàt.

[64] Il cadàvar di Manfreit, invènsi, a lè stat butat fòu da terèn
consacràt, coma ca si usàva fa cuj scomunicàs.

[65] I scomunicàs a vegnèvin trasportàs cuj lumìns distudàs, coma ca lè
stat il casu cul cadàvar di Manfreit.

[66] Encja a un scomunicàt a ghi resta un pu' di speransa di vegnì
perdonàt da Diu, basta ca si dimostri pentìt, coma ca'a da èsi stat il
casu cun Manfrèit, puarèt. Dum spiro, spero, coma cal dis Vandelli.

[67] A le costrèt a restà fòu dal purgatòri par un toc di timp lunc
coma trenta voltis il timp ca l'èra in pecjàt.

[68] Li prejèris ca vègnin dìtis paj muàrs a pòsin ridùsi il timp che
una puor'ànima a'a di pasà tal purgatòri

[69] La proibisiòn di tacà la so purificasiòn prima dal moment
prestabilìt, asumìnt che stu timp a nol vegnès scurtàt dal preà da la
zent coma Costansa stèsa.

[70] Coma ca crodèvin, par esèmpli, i Manichej, paj cuàj l'omp (e li
feminis pur, i crot) al vèva do ànimis.

[71] Par esèmpli: cuant che jò i soj concentràt tal lèsi, i no mi rint
cont che altri al sta susedìnt intòr di me.

[72] Il post indulà che i poès a pòsin tacà a scalà la montagna.

[73] Ducju poscj' che ai timps di Dante a èra difìsil scalà.

[74] Tal sens metafòric, li àlis ca ocòrin par zì sù ta stu scoj dal
purgatòri a son àlis di virtùt.

[75] Plumìn o plùmis.

[76] Virgilio.

[77] Ta stu punt a finiva che fesùra cuasi vertical ca vèvin seguìt, e
ta un plan mancu inclinàt a son rivàs.

[78] La riva da la montagna a varès, alòra, un'inclinasiòn di circa 45
grados.

[79] Il cjaminà tant pì svelt di Virgilio al lasàva il puòr Dante in
davòu.

[80] Na volta sorpasàt un moment di perìcul,, al vuàrda in davòu,
content di èsi al sigùr.

[81] Sicòma che i poès a son tal emisfèro dal sud, Dante al jòt il
sorèli alsàsi a sinistra (ovest) invensi di destra, coma ca susedarès
sal fos tal emisfèro dal nort.

[82] Il sorèli (spieli) al ilumina ducju doj i emisfèros, chel di sot e 
chel di parzòra.

[83] Siòn = Gjerusalèm; crèt = il purgatòri.

[84] Virgilio a ghi ufrìs sta lesion di astronomia al puòr Dante (cal
somèa un puc fuscàt coma me) par dimostràighi coma che, jodùt da stu
post chì, il soreli al nas a destra e al va vièrs sinistra.

[85] Cuant che chì di nu a è unvièr, il soreli a lè a sud dal ecuatòu,
e vicevèrsa.

[86] I Ebreos a jodèvin--da la Palestina--l'ecuatòu a sud di lòu.

[87] Pì'n sù che l'omp al va tal mont dal purgatòri e pì li so colpis a
vègnin lizerìdis.

[88] Che di èsi poltròn.

[89] Bielàga a la spetàt fin a la fin da la so vita prin di pentìsi di
còu daj so pecjàs. A'è par chist che adès a ghi tòcja spetà fòu da la
puàrta dal purgatòri.

[90] Il cjèl a la ben altri robis da fa che pièrdi timp cun prejèris ca
no son sincèris.

[91] Un dal grup di Bielaga a si necuàrs che Dante al fa ombrena, come
un ca lè encjamò vif.

[92] Parsè no sotu pì resolùt?

[93] Cuant ca si rusìs di vergògna un al mostra--di solit--sinceritàt o
pentimìnt; e par chel al pol vignì perdonàt pì a la svelta.

[94] Almancu a lu varèsin cjantàt dut sa no fòsin stas interòs da
Dante.

[95] Èco, chista a sarès na conferma ca no vèvin encjamò finìt da
cjantà il Miserere.

[96] I spirs, curiòus, a vòlin che i poès a svèlin las razòn da la so
presensa.

[97] Se na volta tornàt tal mont Dante al prejarà par lòu, li so pènis
a vegnaràn scurtàdis.

[98] I vapòus impiàs a sarèsin li stelis ca si jòdin colà di nòt e chej
lamps ca iluminèjn li nùlis sul imbrunì ta li sèris d'estàt. Tant che
li stelis che i lamps a si jòdin doma par un istànt.

[99] Chi ti vas vièrs la to purificasiòn.

[100] A vòlin cal resti pì a lunc par cognòsi cualchidùn par podèj
partà nuvitàs a la so zent cuant cal torna tal mont, cu la speransa che
la zent ca sint li nuvitàs a prèjn par luj.

[101] Ben nasùs par via che a son in via di otègni la so salvasiòn.

[102] I spirs a si fìdin da la volontàt di Dante di judàju--basta che
la so volontàt a no vegni impedìda da cualchi ostàcul.

[103] Che fasa dal'Italia ca è tal miès da la Romagna e il regn di
Napoli.

[104] Fan, o Fano, al sarès il post indulà che stu Jacu dal Cassero da
Fan a lè stat soteràt.

[105] Jacu al sa che il siòr d'Èste a lu odiava: dopodùt, coma cal dis
Vandelli, Jacu a lu vèva acusàt di èsi paricìda. Però a nol varès maj
crodùt che il so odiu al fos stat cussì intèns da falu copà.

[106] Chì, Jacu puarèt,  a no ocòr pì cal rispìri. Mira e Oriaca a son
visìn di Venesia.

[107] Boncont al vorès che Dante al preàs par luj par ridùzighi li
pènis dal purgatòri.

[108] La so puora vedova.

[109] Na zona tal Casentìn, fra Firense e Arès.

[110] Un convènt.

[111] Parsè che a stu punt l'Archiàn al sboca tal Arno.

[112] L'ànzul bon al parta via l'anima di Boncont, lasànt il so cuàrp
lì ca lè. No podìnt vej l'anima di Boncont, il diàu a si la cjàpa cul
so puòr cadàvar.

[113] Il diàu a la tant control su li fuàrsis da la natura.

[114] I "gran zòuc' a si riferìs a la giogana lasù taj Apenìns.

[115] L'Àrno al sarès stu flun real.

[116] Ca sarès la glera o savolòn o altra roba cal parta un flun in
plena.

[117] Sta Pia, femina di un gran siòr, a somèa ca sedi stada copàda dal
so omp, o parsè cal pensàva ca ghi fos stada infedèl o parsè cal veva
intensiòn di sposà n'altra femina, e Pia a ghi èra di ostàcul.

[118] Anelàda = dat l'anèl; e in sèguit sposàda. A si pol notà che
sicòma che l'omp di Pia a si clamava Nel (Nello), la peràula "anelàda a
è ben sielzùda.

[119] Un zòuc di azàrt basàt sul tirà daj dados.

[120] Al pensa e ripensa a se cal varès podùt fa par vinsi. Nùja di
insòlit, purtròp, ta sta reasiòn.

[121] Plan plan a si libera di chej ca vorèsin vej un pus daj bès ca la
vinsùt.

[122] L'Aretìn: un famòus magistràt di Arès; Ghin dal Tac a l'èra una
sorta di brigànt senèis; l'altri a l'èra pur luj un nobil Aretìn.

[123] Par vej na idea clara di duta sta zent, i sugerìs Vandelli.
L'importànt a'è di tegni a mins che tant Federico Novel che chel di
Pisa (Farinata, fì di Marzuc) a son muàrs copàs, prima, i pensi, di
èsisi confesàs daj so pecjàs. A è par chel ca stan preànt Dante di
racomandà la zent di scju puòrs muàrs di preà par lòu par scurtàighi li
soferènsis dal purgatòri.

[124] Di cjasa so gjavàt fòu = separàt dal so cuàrp.

[125] Che daj brabàns a sarès Maria, la fia di un duca di Brabànt, ca
varès acusàt Pier da la Bròcja di vej tentàt di violentàla, cu la
conseguènsa ca si sa. A si jòt da chistu casu che stu tipo di acùsis a
no lè dopodùt na roba tant moderna.

[126] Un tocùt da l'Enèide.

[127] Il judìsi divìn al resta se ca lè encja cuant che chej ca prèjn
pa l'anima di un muàrt a rìvin a ridùzighi a l'anima il timp ca a da
spìndi in tal purgatòri, dat che encja sensa la so intercesiòn, prima o
dopo l'anima a zarès su tal paradìs lo stes, secont sè ca èra stat
stabilìt dal judìsi divìn.

[128] Chèj ca preàvin paj muàrs taj timps di Virgilio a no rivàvin a
comutà la sentènsa da la gjustìsia divina, par via ca èrin pagans, e
coma pagans a no vegnèvin scoltàs da Diu. E a è clar che Diu al veva li
so preferènsis.

[129] Prima di rivà in pica dal mont dal purgatòri, Dante al jodarà di
nòuf il levàsi dal sorèli.

[130] Chist'anima a sarès che di Sordèl, mantovàn coma Virgilio. Secont
Vandelli--e coma ca è clar da sè ca seguìs--Dante al fa di luj un
simbul di amòu di patria.

[131] Il fren da li lègis Justiniànis ca varèsin da governà l'Italia,
ma che invensi a no vegnin oservàdis (la sèla a è vuèjta).

[132] Prèdis, vèscui e pàpis, fèit il vustri còmpit, e lasàit che Sèzar
al fedi il so. Il Vanzèli: Dèighi a Sèzar se ca è di Sèzar, e a Diu se
ca è di Diu." (Matt.xxii.21)

[133] Dal imperatòu Asburgo ca l'èra al podèj taj timps di Dante e cal
trascuràva l'Italia.

[134] La zent devota.

[135] L'imperatòu za minsonàt.

[136] Dante al vòu che il cjèl a ghi dèdi una buna punisiòn a la famèa
dal imperatòu par vej trascuràt l'Italia. A sta di fat che, secont
Vandelli, l'imperatòu a lè stat asasinàt cualchi an dopo--tal 1308,
subit dopo ca ghi veva muàrt so fi.

[137] Su, perdonàimi l'usu un puc stramp di chista peràula. I soj, dopo
dut, tal purgatòri.

[138] Tant Berto che Rodolf di Asburg a si'a dat da fa pì ta li pars
todèscjs dal impèr che da l'Italia (l'ort dal impèr).

[139] Santaflou (Santafior) a sarès una contèa visìn di Siena ca steva
zint a remengo par mans di Siena e dal Papa stes. I siòrs a sarèsin i
cons e marchèis italians--zent coma ca èrin i Sùcars di San Zuàn.

[140] Bandonàda dal imperatòu, ma encja dal Papa, che ta chej timps là
a l'èra a Avignòn.

[141] Nol varèsia il volèj divìn da interesàsi encja da la nustra puòra
Italia?

[142] Dante a lè plen di ironia, encja se sta ironia a è amàra. Dante a
ghi vou ben a la so sitàt, ma propit parsè ca ghi vou tant ben a lè
amòndi critic da la so corusiòn.

[143] Ca no stenta a rangjàsi a mòut so.

[144] Dante a ghi da una buna frecjàda ai so fiorentìns che, secont
luj,  a'an la gjustìsia doma ta la bòcja.

[145] La responsabilitàt di governà.

[146] Se Firense a era siòra, a no era doventàda siòra par via onesta;
e cussì a no mostràva nencja bon judìsi. In cuant a la pàs, Firense a
era sempri in lota cun chistu o cun chel'altri. Cussì chì a è tanta
ironìa.

[147] Sparta.

[148] L'ironia di Dante tal usu di sta peràula a è clara.

[149] Taj ultins mèis e àis.

[150] L'idea a è che dut chel viavàj di zent taj ufìsis publics, ca nol
pol esi bon pa la salùt publica, a lè causàt dal fat che chej al podèj
a càmbin spes, e no in mièj.

[151] Par se che i so dolòus a continuin, ca si ziri par chì o par lì.

[152] Virgilio a lè muart cuant che Otaviàn a l'èra imperatòu, cualchi
an prima che Crist al vegnès a fa se cal a fat, permetìnghi a la zent
di purificàsi tal purgatòri. Prin di Crist, chej coma Virgilio a zevin
tal Limbo.

[153] A Sordèl a no ghi par vera di èsi in front di Virgilio e, plen di
amirasiòn, a lu imbràsa di nòuf.

[154] Dante a ghi vèva dita a Sordèl cal vèva pierdùt il cjèl; e cussì
Sordèl al pensa che Virgilio al vegni dal'infièr.

[155] Il Limbo.

[156] I frutùs a èrin muàrs prima di vignì batezàs.

[157] Li virtùs santis a sarèsin la fede, la sperànsa e la caritàt. Li
altris a sarèsin li virtùs morals e inteletuàls. (Vandelli)

[158] Qui ambulat in tenebris nescit quo vadat (Giov.XII.35), coma ca
ni recuàrda Vandelli.

[159] Il scur, o la mancjànsa da la lus dal sorèli, a lè da comprendi
coma la mancjànsa da la grasia divina, sensa da la cual pi'n sù no si
riva.

[160] L'alegorìa a è clara. Par cjatà la strada jùsta a si'a bisùgna da
la lus da la grasia divina.

[161] Stu chi al sarès un imperatòu Asburgo ca si rint cont di vej
trascuràt l'Italia (Vandelli), il "gjardìn dal'impèr."

[162] Secont Vandelli, Arrigo VII a la provàt a risanà na Italia ca
patìva amòndi par via di guèris e par via ca mancjàva di gjustisia
social.

[163] In vita, chistu e Rodolf a èrin nemìs, che mentri che chì a van
d'acòrdu propit ben.

[164] Moldava e Elba, fluns da la Boemia.

[165] Doj re, scju chi, ca si dan consìliu.

[166] Cal sarès Filìp il Bièl.

[167] Vandelli al sugerìs che l'imàgin da la cuarda plena di virtus e
tegnuda atòr da la vita a è biblica. In ogni casu, chel ben tresàt a lè
Pieri III di Aragona, e chel dal maròn a lè Carlo d'Angju.

[168] Da pari in fì.

[169] Chej tre chi--il zòvin, Jacu e Federìc--a èrin fis di Pieri III
di Aragona. Dante a la puc di bon da dìzi daj ultins doj.

[170] Diu stes.

[171] Al contrari da li lòdis ca ghi fa a Pieri III di Aragona, Dante a
la puc di bon da dìzi encja dal Nasòn, o Carlo d'Angjiu.

[172] Costansa a'a pì razòns di vantàsi dal so omp, Pieri III, che li
altri dos.

[173] I sugerìs Vandelli.

[174] Coma ca si voltàs vièrs Diu, dizìnghi che in luj era la so
speransa.

[175] Dante a lè vegnùt a colp rapìt da la prejèra di chist'anima.

[176] Li sferis celèstis.

[177] Dante al incoràgja il letòu a trapasà il vel e entrà ta
l'alegorìa di sti righis.

[178] Par simbolegjà la misericordia di Diu.

[179] Da notà: il vert a lè colòu da la sperànsa, e la sensasiòn di
velocitàt creada da sti righis a sugeris la prontèsa da la gràsia di
Diu.

[180] Stu chi al sarès Nno Visconti, un so amigo, parìnt a la lontàna
dal famous Cont Ugolìn.

[181] Se che prin a no si jodèva par via da la distansa, adès,
sul'imbrunì, invènsi a si pol jòdi--un pensèj, chistu, ca la un puc dal
paradosàl.

[182] Sti àghis a sarèsin ches ca sepàrin il mont dal purgatòri da
l'Italia.

[183] La vedula di Nino a veva bandonàt li fàsis blancis (usàdis da li
vèdulis) par sposàsi di nòuf cun Galeàs Visconti, cul cual a veva vut
pucja furtuna

[184] Sta vena di ironia a sugerìs che encja tal purgatòri a son bojs
di cjapàsila cu li feminis!

[185] Vipera = emblema daj Viscons di Milan; gjàl = emblema daj Viscons
di Pisa.

[186] Dante a si met a vuardà viers il polo antartico, indulà che li
stelis a somèjn movisi pì a plan.

[187] Sti tre flamùtis, o stelis, a sarèsin sìmbuj da la fede, speransa
e caritàt. Li cuatri stelùtis dal pròsin tercèta sarèsin li virtùs
cardinàls. (Vandelli)

[188] Li righis ca seguìsin a mètin in clar l'identitàt di chistu
aversàri.

[189] La presensa dal madràs a sarès chì par indicà che encja a sta
puòra zent dal anti-purgatòri a ghi tocja sufrì li pènis da la
tentasiòn!

[190] Da'ndulà ca tègnin protezùs dal mal chej ca stan par entrà tal
purgatòri.

[191] Coràd al veva vut cussì  tanta cura daj sos che l'ànima so al
veva trascuràt--e par chel lè chì.

[192] La contrada daj Malspins a è cussì tant celebrada che la so fama
a è cognosùda pì fòu dal'Italia che ta 'Italia stesa.

[193] Dante al esalta la richèsa di scju bacàns e il so valòu di
condotièrs.

[194] A somèa che stu "trist cjàf" (capo reo) al sedi stat jodùt coma
il demòni da cualchidùn, coma l'amòu da la potènsa da altri, coma'l
papa da ben altris, e via di sèguit.

[195] Chista a è na referensa, abastansa cuntuarzùda, ai sièt àis che
Dante al pasarà taj poscj' daj Malspins, ta la Lunigiana.

[196] Se il volèj divìn a nol ves da cambiàsi--ca no susedarà.

[197] L'aurora stesa. Taj prins tersès, Dante--ta un mòut abastansa
fatasiòus--al da n'idea di se ora ca era cuant ca lè stat colpìt dal
sun.

[198] Il scorpion?--I studious a no son sigùrs di cuala costelasiòn che
Dante a si riferìva.

[199] Al momènt la not a era ta la so tersa ora , ca vorès dizi ca èrin
pì o mancu li nòuf di sera.

[200] Ca vorès dizi: Chi eri di cjar e vuès, coma Adàm.

[201] I sinc a sarèsin: Dante, Virgilio, Sordèl, Nin, e Curàd.

[202] Taj timps vecjus, secont na storiuta contada da Ovidio, la sisìla
a era una femina trasformada in sisìla par protèsila da la rabia dal so
omp.

[203] Ganimèd, il pì bièl daj mortàj, l'èra stat rapìt da un'àcuila e
partàt la sù daj deos dal Olimpo a tegnighi plens i so gos di ambrosia
o di altra bevanda special, che a scju deos forsi a ghi plasèva pì di
un bel taj di bacò.

[204] Cal sarès chel post fra la sfera da l'aria e la luna.

[205] La mari di Achìl a lu veva platàt a Schir propit par ca nol zes
una dì a Troja; ma il so tentatìf a lè stat invàn, coma ca si jot.

[206] Virgilio.

[207] Stu chi al sarès chel post indulà cal veva conversàt cun Sordèl
e'i altris.

[208] Coma ca risulta da chel ca seguìs, l'entràda dal purgatòri a
someàva vierta da lì cal vuardàva Virgilio.

[209] Lusia a è partida al stes momènt ca si'a sveàt Dante.

[210] Ah, letòu, considera sta pècja com'un neo ca ghi da risàlt a la
purèsa dal me furlàn!

[211] Parsè che stu puartèj a l'èra cussì luminòus che vuardàlu dret in
musa a feva mal.

[212] Simbul da l'aministrasiòn da la gjustìsia.

[213] I comentatòus di Dante a pènsin che scju tre scjalìns a
rapresentin la gradasiòn da la penitensa, da la contrisiòn inisiàl a la
sodisfasiòn ca si cjàpa cuant ca si fa dal ben.

[214] Il diamànt al rafigurarès la soliditàt da la Glisia. (Vandelli e
altri comentatòus.)

[215] Domanda, in altri peràulis, di vèj l'asolusiòn par podèj entrà
tal purgatòri.

[216] Mea culpa, etc.

[217] Na volta dentri tal purgatòri, Dante al varà da purificàsi daj so
pecjàs.

[218] Li do clafs dal regn dal cjèl.

[219] Alegorìa: se sta claf da l'asolusiòn a no ven usàda ben, alòra a
no'è valida l'asolusiòn.

[220] A mi par di capì chistu: la claf di oru a pol conferì l'asolusiòn
al pecjadòu pentìt; che di arzènt a è che ca ven usàda, da li voltis
cun dificultàt, dal predi par otègni il pentimìnt dal pecjadòu, còmpit
cal pol èsi dur.

[221] Chel cal vuàrda in davòu e cal torna a pecjà al pièrt la so
grasia.

[222] Tarpea: il post indà che i Romans a vèvin il so tesòru public,
cul tribùn Metèl ca lu custodiva--fin che Gjulio Sèzar a si'a
impadronìt dal tesòru e mandàt via il Metèl. Cupiditas radix malorum
est et--coma ca'è ben clar--erat!

[223] La mancjànsa di ver amòu pal ben, ca parta la zent al pecjàt, a
spiega il puc usu di sta puarta e il parsè ca'è cussì dirocada.

[224] La curnìs ca va su pal mont dal purgatòri a era da la stesa
largèsa.

[225] Pas tant volùda dal omp dopo che Adam & Eva a èrin stas butàs fòu
dal ort terèstri--pas in fin anuncjàda dal Anzul Gabriel.

[226] Virgilio? La fuarsa divina? Ducju doj?

[227] I comentatòus a ni fan recuardà la storiùta di Oza che, vint
tocjàt l'arca, ca steva par cola, sensa il permès di Diu, a lè stat
fulminàt a colp. (I vinu da considerà sta storiùta coma amonimìnt di no
meti li mans taj afàrs daj altris, encja si pensàn di fa dal ben?)

[228] La vista e l'udìt. Li imaginis a someàvin cussì veris ca parèva
ca cjantàsin sul seriu.

[229] David.

[230] Micol a ghi li veva sunàdis par èsisi svistìt in public, coma cal
varès fat un mataràn o pajàso.

[231] Micol, la prima femina dal re David; pa li so àris di granda
siòra a era stada punìda cu la sterilitàt.

[232] L'imperatòu Trajan, tant lodàt da San Gregorio papa par vej judàt
na puòra vedula. (Vandelli)

[233] Il smuars di un cjavàl.

[234] Li bandièris ca svualasàvin tal vint a tegnèvin rafiguràda
n'àcuila nera ta un sfont di colòu òru.

[235] I no vuèj mancjàighi di rispièt, ma sta vedulùta a no mi par
propit sensa pretèsis.

[236] Diu stes, che dut al jot--il pasàt, il presènt e il future. Di
nòuf cun rispièt: Ma no l'èse un puc limitàt, stu puarèt di Signòu,
se'a nol pol maj jòdi roba nova?

[237] Ca no si'è encjamò cambiàt in pavèa, o farfàla. (Vandelli, a
proposit, al nota che la farfàla a è sìmbul da l'anima.)

[238] Asiòns.

[239] Pal amòu che Diu a la paj ànzui e pa li stèlis.

[240] La sapiènsa? Il sant spirit? (Vandelli al minsòna divièrsis
posibilitàs.)

[241] Chej encjamò vifs a varàn bisùgna di tantis prejèris par entrà
tal purgatòri.

[242] Chì an dè di chej ca'an da purgà pecjàs pì grancj' daj pecjàs daj
altris.

[243] Chej ca son plens di grasia divina.

[244] Li ròdis stelàdis a sarèsin li sfèris celèstis.

[245] Italiàn.

[246] Minià.

[247] A'an pì colòu, pì vivacitàt.

[248] Mentri ca l'èra vif, Oderìs al bramàva pì di dut di èsi il mièj
minatòu dal mont.

[249] Prin da murì, cuant che encjamò al varès podùt vivi e, di
coseguensa, pecjà, Oderìs a si'a pentìt e cambiàt il so mout di vivi.

[250] Il genio di un artista--o la so fama--al dura amòndi puc, se pì
ca no lè seguìt da un periodo di mediocritàt.

[251] Dante chì al alùt a se stes, pensànt sensa modestia cal sarà mièj
di Guido Cavalcanti.

[252] E cussì a è cu la Gloria dal omp, ca pasa a la svelta da un a un
altri.

[253] Una alusiòn, chista, al firmamìnt stelàr, ca si mòuf pì a plan
daj pianès e da la luna.

[254] Il sorèli.

[255] Di disglonfà il so spirit ca lè plen di orgòliu o supèrbia.

[256] A nol entra tal purgatòri.

[257] In efièt a si èra metùt lì in plasa a domandà l'elemòsina ai so
concitadìns par podèj acumulà i bes ca ghi ocorèvin par liberà il so
compàj. A no è da surprindisi se un orgoliòus coma luj al tremàva
fazìnt chistu.

[258] Encja a Dante, una dì, a ghi farà vignì la stesa tremaròla ca la
provàt il Salvàn--e alòra al capirà il parlà scur.

[259] Grasis a la so opera di compasiòn, il Salvàn a si'a meretàt un
post tal purgatòri. Basta un'unica opera da li voltis par fani
meritèvuj.

[260] I domàndi perdòn par vej furlanizàt la metafora ta chel tersèt
chì.

[261] Da Oderìs Dante al veva surbìt un puc di umiltàt.

[262] Cjaminant insima di sti lastris, i parìncj' daj muàrs soteràs sot
a pòsin vej sempri presìnt coma ca èrin prin di murì.

[263] Li lastris sot daj piè.

[264] Lucìfar stes, punìt pa la so superbia sensa fin.

[265] I Gigàns a èrin stas riduzùs a tocs da li saètis di Gjove stes.

[266] Un daj architès da la tor di Babèl.

[267] La pianura di Shinar, in da ca era stada costruìda la tòr di
Babèl.

[268] Pal so orgòliu di vej sièt fiòj e sièt frutis, Niobe a era stada
punìda da Latona ca ghi'ua copàs ducjus. Pal dolòu Niobe a si'a dopo
trasformàda in ta na statua.

[269] Par no vignì caturàt daj Filistèos, Saul a si'a copàt cul butàsi
ta la so spada. (Vandelli) Saul a l'èra ebreo ma la varès fat buna
figùra encja coma romàn!

[270] Aragna a era stada mutàda in un raj dopo ca veva sfidàt Minerva
ta l'art dal tèsi.

[271] Roboàm al ven punìt ta che manièra chì par vej minacjàt i
israelìs ca volèvin che luj ju judàs. (Vandelli)

[272] E a sta di fat che Almeòn a la adiritùra copàt so mari pa la
vanitàt di vej acetàt na colàna ca varès partàt a la muàrt dal so omp.
(Vandelli al descrìf sta storia pì a la lungja, coma cal fa ta dutis
sti storiùtis chì.)

[273] Senacherib = re daj Asiriàns, copàt daj so fìs par vej par
superbia pierdùt na guera cuntra il re di Gjudea. (Vandelli)

[274] Ciro al veva fat copà il fi di Tamiri. Ic pì tars a ghi'a fat
tajà il cjaj a Ciro e butàt ta una bota di sanc. Brava zent!

[275] Olofèrnis, re daj Asìros, cuant cal steva combatìnt chej da la
Gjudea, a lè zut a finìla malamìntri cuant che Gjudìta a la fat inamorà
di ic e, coma ca susèit spes cuj inamoràs, luj a lè zut a pièrdi il
cjaf par ic--e no doma par mòut di dìzi!

[276] L'umiltàt, sugerìda da chist'ultima imàgin, a ghi permetèva a
Dante di penetrà ta la veretàt da li robis cal jodèva rafiguràdis tal
pavimìnt.

[277] A s'insurièa, ogni tant, Dante, cuntra i grandòns di sta cjera!

[278] La sesta ora dal dì a'a finìt il so compit. Cussì adès a lè pasàt
misdì.

[279] Coma par domandàighi se cal intindèva dìzi.

[280] La "ben guidàda" a si riferìs, cun ironia, a Firense.

[281] Cuant che a Firense a era pì onestàt.

[282] Zint sù par sta scjalinàda a si si strufìna cuntra li parèis
lateràls, ca son amòndi rìpidis.

[283] Al purifichèa dal mal chej ca ghi van sù.

[284] Parsè che il mont dal purgatòri a si streta sempri di pì pi'n sù
ca si va.

[285] E cussì, ispiràt da la diresiòn dal sorèli, Virgilio al decìt ca
bisugna proseguì a destra.

[286] Coma l'invidia, ca è sensa colòu, sbiadìda.

[287] L'espresiòn a si riferìs a se ca susedèva ta li plàsis, in front
da li glìsis durànt li mèsis grandis.

[288] La vista a ghi'è stada tant fuscada da la so invidia da impedighi
di jodi li robis coma ca varèsin da èsi jodùdis.

[289] Diu stes.

[290] Italiana.

[291] L'originàl ("s'i l'apparo") a si visina di pì a "se jò i impari"
cuj ca è. La sostansa, però a no cambia. Dante, a' è clar, al intìnt
dizi che s'al sa di na tal anima, al pol fàighi dal ben preànt par ic
cuant cal torna tal mont.

[292] Tal sens che se la "sitàt vera" a è la sitàt di Diu, alòra a si è
pelegrìns ( o in esilio) sa si vif in Italia o in altri bandis--sensa
parlà, po, sa si vif a Ashcroft!

[293] Chej puarès di vuàrps sintàs ta li bandis di stu sìrcul a no
pòsin jòdilu, ma a pòsin sinti i so muvimìns.

[294] Colis = Colle, un paesùt da la Toscana, indulà che i Senèis a
èrin stas scunfìs daj Fiorentìns tal 1269. (Vandelli)

[295] Diu, vuarda casu, al veva za destinàt la scunfìta daj Senèis.

[296] Il mierli, da stupit, al ven fòu d'unvièr ogni tant, crodìnt ca
sedi za primavera.

[297] Ti vas parlànt coma ca fan i vifs.

[298] Tal prin ziròn dal purgatòri, indulà ca patìsin i arogàns.

[299] Par via che ic, Sapia, a'è in via di salvasiòn.

[300] Un puàrt ta la Marèma Toscana ca la vut puc sucès; Diana a si 
riferìs a un flun che la zent a crodèva cal pasàs sot di Siena.

[301] Ogni comandànt cal crodèva di podèj fa doventà grant stu puàrt di
Talamòn. Sapia al dis chistu cun alc di ironia.

[302] L'Arno, che ta li bandis di Falterona a lè encjamò pisulùt.

[303] L'Apenìn stes, dal cual Pelou (Peloro) in Sicilia a lè distacàt
dal rest da l'Italia.

[304] La ploja stesa che dopo a implenìs i fluns.

[305] "Piòra" tal sens di bestia, coma ca ghi era capitàt ai compàis di
Ulis par via da la strèa Circe.

[306] Cjanùs ca son doma bois da bajà.

[307] I Pisàns, ca son tant furbus ca no si làsin inganà da altris.
(Vandelli)

[308] L'altri spirit, chel di Rinieri. Chel cal parla a lè Guido dal
Duce.

[309] A Dante.

[310] Persecutòus daj Fiorentìns.

[311] Firense.

[312] Par vej vut sì tanta invidia (siminsa) i rivi apèna apèna a vej
un post chì tal purgatòri. (A podarès èsighi zuda amòndi pèzu!)

[313] Dal pur gust di vivi. Il teritòri descrit al sarès la Romagna.

[314] Ducju scju nòns--Lisio, Manars, Traversar, etc.--a èrin siòrs
benjodùs da Dante, al contràri da la zentàja minsonàda un puc pì'n sù.

[315] La memoria a è buna, ma di un intervàl di timp amòndi curt.

[316] Grant contrast fra'l bièl mont di na volta e la realtàt asàj
brutùta dal dì di vuèj. Cussì al jodèva li robis Dante. A resta veretàt
che "plus ca change plus c'est la. . .."

[317] Fìa ("rifiglia" tal originàl). A Bagnacjavàl a no si fan pì fiòj
màscjus. (Vandelli)

[318] Maghinardo, capofamèa daj Pagàns.

[319] Par via che, muàrs i fiòj màscjus a Ugolin a no ghi restin che
fiòlis.

[320] Vandelli a ni recuarda che chistis a son li peraulis che Caìn a
ghi a dita d Diu dopo vej copàt Abèl: "omnis igitur qui inveneris me,
occidit me."

[321] Là = tal purgatòri; chì = lì cal sta scrivìnt il poeta--in
Italia.

[322] I rajs a ni culpìvin tal miès da la musa. Chistu a lè il sens da
la espresiòn, abastansa strana, cal usa Dante--e chi usi pur jò, che di
luj i mi fidi.

[323] Sensa altra zent.

[324] Purgatòri XIV. 87.

[325] Se, savìnt il efièt da l'invidia, al avertìs altris di no èsi
invidiòus par no vej di zì a sufrì li pènis cal sufrìs luj.

[326] Ca si volin ben.

[327] Chì a para via la metafora dal dizùn, tacàda ta la linia 58.

[328] Superbia e invidia a èrin li do primi plàjs; rabia, avarìsia,
gola, lusùria, e musetàt a son che altris sinc.

[329] I me vuj bramòus di jòdi che robis novis cal steva par ufrì il
ziròn nòuf.

[330] Maria.

[331] La femina di Pisistràt. La storia ca'a di fa cun scju doj a ven
ripuartada dal dialogo cal seguìs subit sot.

[332] Stefan, chi lu recuardarìn coma San Stefan par èsi stat martiriàt
a Gerusalèm.

[333] Li visions cal veva vut a èrin "eròus" doma tal sens ca no fèvin
part da la realtàt da li robis di ogni dì.

[334] Il fat che chì a cjantin cun Concordia al vòu dizi che scju
rabiòus a no'an pì che discordia che na volta a'an di vej vut fra di
lòu.

[335] A ghi sarà pusìbul sìntisi lo stes, sensa zì fòu dal fun--roba ca
no podarèsin fa.

[336] Par che stradis tortuòsis e plenis di dolòu dal'infièr.

[337] Cuant ch'encjamò ti èris in vita.

[338] Sintimìnt, chistu, che Marco al ripetarès encja--o forsi pì
encjamò--al dì di vuèj, sa si pensa a cers governàns chi vin in ziru
pal mont.

[339] Il dùbit su la corusiòn umana, che adès a si sta radoplànt dopo
vej parlàt prin cun Guido dal Duce (Purg. XIV) e adès cun Marco.

[340] Cualchidùn al met la causa da la corusiòn umana tal cjel, e
altris a la mètin chi jù entri la malìsia stesa di nualtris--puora
zent.

[341] I dubis di Dante a dimostrin cal ven dal mont daj vuàrps.

[342] Si no vèsi libertàt di asiòn, alòra i no meretarèsin ne l'infièr
ne'l paradìs.

[343] La sostansa di stu argumìnt: se encja i sin influenzas da li
stelis (il cjèl) al inìsi, lo stes i sin dotàs da la lus da la razòn e
da la libertàt di sièlzi fra'l ben e'l mal. Si sin sàvius, in ultin i
zin a sièlzi il ben. Si no--beh, Dante a ni'a ben fat jòdi li
conseguènsis.

[344] A diu stes. A è da oservà che par cjèl chì a s'intìnt dìzi li
stelis che, par cuant inflùs ca vèdin su la zent, a son sempri mancu
potèntis dal creatòu.

[345] Prin ca esìsti tal mont chi cognosìn. Fin a chel moment lì, Diu a
la godèva coma una cualchicjusùta ca esistèva doma ta la so mins. A si
pol oservà da chistu che la nustra anima, secont Dante (ca si basa, i
crot, su Tomàs d'Àcuina), a'a na imortalitàt dopla: a'è imortàl dal
moment ca taca a vivi ta un cuarp umàn; ma a'è encja imortàl tal sens
ca è sempri esistìda ta la mins dal creatòu. A stu propòsit, a'è pur
interesànt notà che il grant romantic inglèis, Wordsworth, tal so poema
"Intimations of Immortality," a la usàt il concèt da l'anima ca taca a
vivi duta plena di alegrìa ta un frutùt coma indicasiòn che l'anima a
esistèva encja prima cal nasès il frutùt.

[346] La guida o il fren al podarès esi l'autoritàt da la glìsia ca ghi
mostra la strada justa da seguì.

[347] Il re o imperatòu al pol impòni che gjustìsia (la tor) necesària
a rivà a otègni la contentèsa ta stu mont e tal mont da vignì.

[348] Il papa al pol medità su li scritùris, ma a ghi mancja la
capacitàt di fàighi distinsiòn fra li robis mondànis e ches
spirituàlis.

[349] Seguìnt l'esèmpli dal papa, la zent a ghi va davòu doma da li
robis di stu mont, trascurànt i bens spirituàj.

[350] Il papa e l'imperatòu, che insièmit a iluminàvin tant la vita
spirituàl che la vita di stu mont.

[351] Distudàt.

[352] La fuarsa politica (spada) e che spirituàl (pastoral) a son
unìdis ta la stesa persona--il papa.

[353] Ogni planta a si ven a cognòsi e apresà dal frut ca da.

[354] La Lombardia, cunfinàda daj fluns--ca ghi fan riga.

[355] Federic II a l'era in lota cul papa par via da li guèris tra
Ghibelìns e Guelfs.

[356] Un ca la cualchi colpa a no ocòr che chì al vèdi riguàrt da la
zent, par via che chì ducjus a son plens di colpis.

[357] Li funsiòns ca parta cun sè.

[358] I Leviticos, prèdis dal pòpul israelìta, a vèvin da dedicàsi doma
a robis spiritualis. Par chel a vegnèvin esentàs dal eredità bèns
temporàj.

[359] Una volta a crodèvin che un farc al jodèva pa na pièl ca ghi
cujerzèva i vuj. Na volta a crodèvin tanti robis stupidis; no coma
vuèj, chi ghi crodìn doma a robis veris e jùstis e bièlis.

[360] Par so tendensa natural.

[361] L'usignòu, ca ghi plasarès cjantà pì di ogni altri usièl. (La
tristàta, secont i comentatòus, a sarès Progne che tant si'a rabiàt
cuntra'l so omp ca'a copàt il so frutùt e dat da mangjà al so omp! A
sarà vera che "la donna è mobil," ma fin a stu punt?

[362] Stu "un" al sarès stat un ministro dal re da la Persia ca lè zut
a finìla crucifìs par vej tramàt cuntra i Israelìs.

[363] Fia di Amata e dal re latin. Chista Lavinia a ghi è zuda sposa a
Enea, cuntra il volèj da la mari che, amondi puc contenta, a si'a
impicjàt. (Cussì a dìzin i comentatòus.)

[364] Chista a sarès la vous dal ànzul cal veva fat duta che lus ca
veva zveàt Dante.

[365] Di front dal sorèli i sbasàn i vuj.

[366] La me abilitàt di jòdi.

[367] Fà'l ben ai altris coma chi vorèsin ca ni fèsin a nu--sensa spetà
di vignì preàs.

[368] Frutàn di sapiènsa, che Virgilio ghi darà ta stu intervàl.

[369] L'amòu naturàl a lè istintìf, posedùt da dùcjus, sensa sièlta;
chel volùt a lè dovùt a la volontàt dal indivìduo--cal resta
responsàbil pa la so sièlta.

[370] Diu.

[371] I bens di stu mont.

[372] Dal èsi, o cuàrp, ca lu òspita.

[373] Diu.

[374] Chistu amòu dal mal a si manifèsta in tre manièris, coma spiegàt
ta li tersìnis ca seguìsin: l'amòu dal superbo, l'amòu dal invidiòus, e
l'amòu dal rabiòus.

[375] Chistu, i crot, a la di èsi un vìsi amòndi comùn. Fra l'altri a
lè chel tipo di vìsi ca ghi da il via a la trama di romansos coma Il
Cont di Montecristo. Se farèsini chej puòrs diàus di scritòus se la
zent a fos sensa vìsis? Provàn a pensà a una Divina Comèdia scrita ta
un mont indulà che la zent a'è sensa pècjs!

[376] Al deriva cunfuàrt da l'idea da la ruvìna dal'àltri.

[377] Ben di stu mont, ca nol pol dani contentèsa asolùta. (Però scju
bens, sa càpitin tal moment just, a pòsin zovà a fani contèns--e coma!
Provàn a pensà, par esèmpli,  a chel casìn cal sta susedìnt tal Medio
Orient, tra Israelians e Palestineis. A si pol ben dìzighi ai
Palestineis di no fa stupidàdis, di no zì a scalmanàsi masa--o
adiritùra suicidàsi!--par rivà a otègni se che, dopodùt, a son bens di
stu mont: na cjàsa, un toc di cjèra da podèj clamàla so, un stat
propri. Par lòu il vej sti robùtis a sarès sens`altri inìsi di granda
contentèsa.

[378] Taj tre sìrcui pì'n alt, Dante al vegnarà a cjatà fòu coma ca son
punìs i avàrs, i golòus e i lusuriòus.

[379] Chej ca no san un bièl nuja a van a fàsi mestris.

[380] L'anima a è stada creada cu la disposisiòn di amà.

[381] La sostansa: Il vustri capì a la inìsi da ròbis estèrnis, che pal
spirit a dovèntin ogjès d'amòu.

[382] Il fòuc al tint di alsàsi sempri e di zì a finìla la sù ta se che 
i medievàj a clamàvin la sfera dal fòuc--e là, cu la so sostànsa, al
durarà par sempri.

[383] Par tiràighi fòu il mani di chista discusiòn "scolàstita" i
racomàndi Vandelli o altri comentatòus. La sostansa dal discòrs, però,
a è che una virtùt--cualsìasi ca sedi--a si dimostra doma grasis al so
efièt, coma tal casu da li fuèis verdis ca fan jòdj che un àrbul a lè
vif; o coma i colòus dal arcobalèn ca mostrin ca sta plovìnt.

[384] Pì o mancu cussì: A no si sa da'ndulà cal ven il prinsìpit dal
nustri intelèt ne da'ndulà ca derìvin li nustri tendènsis a volèj ben,
a gustà il bièl, etc.

[385] Par via che chista inclinasiòn a'è istintìva--a no è derivàda da
sièlta libara.

[386] Di mòut che ogni prima inclinasiòn o vòja a zedi d'acòrdu cun
ogni altra.

[387] L'usu da la razòn (la virtùt) al juda a fa filà dret ogni prin
impùls.

[388] A è da oservà che Beatrìs a si metarà a discòri di sta voja
libara, o libar volèj, pì avànt, tal paradìs.

[389] Cuant che i Romans a jòdin il sorèli a zì jù tra la Sardegna e la
Corsica.

[390] Ilerda = la sitàt spagnola Lerida.

[391] Doj esèmplis di premurositàt. Coma cal nota Vandelli, il prin a
lè di caràtar spiritual; il secònt, di caràtar temporal.

[392] Il cori sensa pausa di scju spirs a lè part da la so penitènsa.

[393] Il "tal" al sarès Berto da la scjàla, cal steva par murì; e so
fì, coròt di cuarp e di spirit, al sarès Bepi, mal nasùt parsè ca l'èra
nasùt da na relasiòn adùltera. (Vandelli e altris)

[394] A stan rimproverànt i mus o acidiòus.

[395] I ebrèos, castigàs da Diu par vej disubidìt Mosè. I erèdis dal
Gjordàn a sarèsin i palestinèis. (Scju dìs chì a somèa che chej puòrs
diàus di palestinèis a ricèvin encja lòu un bel puc dal castìgu di
Diu.)

[396] Chej ca no'an volùt seguì Enea fin a Roma, preferìnt restà in
Sicilia.

[397] Par vej na buna spiegasiòn di sti righis, i sugerìs di consultà
Vandelli o altri comentatòus. La sostansa a è che Dante al sta
descrivìnt chel moment, subit prin dal cricà dal dì, cuant che il scur
al sta par zì via.

[398] Ècos di Circe chì, e ta li righis ca seguìsin.

[399] Beatrìs, secònt Vandelli; ma Dante al pol vej intindùt Maria o
cualchi altra personificasiòn da la razòn, secont altris.

[400] Lì ca vìvin  i mortàj.

[401] Ca rafigùra i tre vìsis da l'avarìsia, la gola e la lusùria.
(Vandelli)

[402] Cu la stesa energia dal falcon Dante a la paràt via a zì sù fin
ca lè rivàt tal plan dal ziròn pì'n sù.

[403] La strada ca parta al sest ziròn.

[404] Si sèis lìbars di zì sensa vej da sufrì il patimìnt di sta
distiràs par cjèra.

[405] Tegnèivi a destra, vièrs l'esterno.

[406] Il pentimìnt.

[407] Il plànzi stes.

[408] Ti'as di savèj chi soj stat Papa ("successor Petri").

[409] Il nòn da la so famèa al deriva dal nòn dal flun--il Lavagna.
Chel cal parla a lè il Papa Adrian V, da la famèa dal cont di Lavagna.
(Vandelli e altris.)

[410] Neque nubent: la alusiòn a è al discorsùt fat da Crist tal
Vanzèli,

[indà cal dis che in paradìs a no si è pì sposis ne di chistu ne di
chel altri, ma ca si è ducjus compàjs.

[411] Vers 91 ecc.

[412] Chel dal Papa Adrian V, ca ghi'a apèna dita di parà via.

[413] Ai doj poès a ghi tocjàva cjaminà visìn da la rocja par via che
il percòrs a l'era dut plen di ànimis distiràdis.

[414] L'avarìsia.

[415] Ducju i altri vìsis.

[416] Secont Vandelli al sarà il "veltro" che a la fin al sbarasarà il
mont da l'avarìsia. (Cfr,Inf. I, 101)

[417] La stala indà ca lè nasùt Gesù.

[418] Stu Fabrìsi a l'era un consul roman cal veva (secont Vandelli) la
virtùt amondi rara (i crot) di restà puòr e onèst invènsi di siòr e
visiàt.

[419] Se Nicolò no ghi ves preodùt la dote, sti frutis a si varèsin
butàdis a la malavita.

[420] Diu.

[421] La cjasa daj Capetìngis, ca'an seguìt i Carolìngis.

[422] Il me sanc, o mièj, i me disendèns, ca son doventàs coròs in
sèguit al matrimòni di Beatrìs Berlinghièr cun Carlo d'Anjou. Da sta
union il re al veva risevùt in dote la contèa di Provensa. (Vandelli e
altris.)

[423] Cul matrimòni di re Carlo.

[424] A si nota ta sti righis una buna vena di sarcasmo. (Tomàs al
sarès San Tomàs, mandàt in paradìs da Carlo stes.)

[425] Stu Carlo (di Valois) a la usàt il tradimìnt coma arma, coma
Gjuda. In Italia a la judàt i Neris cuntra i Blancs di Firense.
(Robuschi)

[426] Carlo II, fat presonèj tal golf di Napoli, al veva "vendùt" so
fia par profit. (Robuschi)

[427] Residensa dal Papa Bonifas VIII.

[428] Fra i cuaj al sarès Filìp il Bièl, cal sotomèt il papa a una
pasiòn coma che di Crist stes.

[429] Filìp il Bièl, fra l'altri, al fa fòu i bens daj Templàrs.
(Robuschi)

[430] Diu a nol sfoga sùbit la so rabia, coma chi farèsin nuàltris, ma
al speta il momènt oportùn.

[431] Durànt il dì a cjàntin esèmplis di virtùt; di nòt, esèmplis
contràris.

[432] Pigmaliòn a la copàt so cugnàt Sichòt (Sicheo) par vej il tesòru.

[433] Ugo Capèt, chel spirit ca la apèna finìt di parlà.

[434] Delo, la isola indulà che Latona a veva parturìt i so doj fiòj
Apol e Diana (il sorèli e la luna).

[435] Casu stran: Propit mentri chi staj par bati sta riga, i sint
Cecilia Bartoli ta la radio (Swiss Classic) ca cjànta Gloria in
excelsis Deo. Stranìsin casu. Par stu casu stranìsin e par ducju i
casus stranìsins ca susèdin tal mont (basta ca sèdin bièj) ca ghi zedi
pur gloria in excelsis Deo!

[436] Secònt il Vanzèli, chista a sarès che fruta ca'a risevùt na aga
ca ghi'a cjolt ogni sèit in cambiu di una gota di aga par copàighi la
sèit dal puòr Gjesù.

[437] Tornàt fòu tra i vifs.

[438] Virgilio a ghi fa al spirit un salùt cal va d'acòrdu cul salùt
fat dal spirit stes.

[439] I sèns a son i "P" segnàs su la front di Dante.

[440] Clot, una da li Pàrchis ca fìlin i destìns da la zent.

[441] Il mont di scju spiris.

[442] Dut se ca susèit chì tal purgatòri a seguìs un ordin divìn.

[443] L'arcobalèn (Iride) cal cambia posisiòn a seconda dal muvimìnt
dal sorèli.

[444] Il volèj stes di zì in sù a lè in se stes font di plasèj par
l'ànima.

[445] L'ànima a vorès zì sù, ma la gjustìsia divina a la costrìns a
sufrì la necesària punisiòn pa la so inclinasiòn al pecjà.

[446] Sèit dimostrada dal cjantà daj purgàns cuan che un'ànima a si 
libera da li so pènis.

[447] Stasio, chel cal parla sti righis, a l'era cognosùt coma poeta
taj timps di Crist. (Robuschi)

[448] Secònt Vandelli, Dante a si sbàlia: Stasio a l'era napoletàn, no
tolosàn.

[449] Dopo vej scrit la Tebaide, Stasio a lè muàrt mentri cal scrivèva
la Achilleide.

[450] Su di me e intòr di me.

[451] Ca sarès l'Eneide.

[452] Ta stu esilio.

[453] Pa la zent pì onesta e spontanea a ghi'è dur tègnisi dal ridi o
dal plànzi, encja se l'ocasiòn a dizarès ca no lè il momènt just par
ridi o plànzi.

[454] Se dut il gran lavoru chi ti stas fazìnt a lè pal ben da la to
anima.

[455] Stu ànzul a ghi'a apèna cancelàt da la front il cuint P (o
pecjàt) che Dante al veva intajàt ta la front.

[456] Li peràulis da la beatitùdin (Beati qui esuriunt et sitiunt
iustitiam. . .) cjantàda dal ànzul. (Cf. Vandelli)

[457] Virgilio al veva za sintùt Gjovenàl parlà ben di Stasio; e adès,
l'èsi in compagnìa di un tipo genial coma Stasio a ghi farà someà pì
curta la strada ca'an da fa.

[458] Avàr.

[459] Dante e Virgilio a'an par prin cjatàt Stasio tal sìrcul daj
avàrs.

[460] Il sens a lè che se Stasio a nol ves lezùt, e capìt, li righis di
Virgilio, al sarès cal sufrìs li pènis dal'infièr cul rest daj avàrs
(Inf. VII, 25-35). Chì, però, a somèa ca sedi un problema. Li righis di
Virgilio, ripuartàdis da Stasio, a no son idèntichis a li righis di
Virgilio ripuartàdis ta l'Enèide. (Vandelli, etc.)

[461] Pecjàs.

[462] Tosàs a zero, coma che tal infièr a son descrìs chej che'n vita a
vèvin masa largèsa o prodigalitàt.

[463] A no'an savùt pentìsi ne in vita ne in punt di muàrt.

[464] Coma, par esèmpli, a susèit tal casu da la largèsa (o
prodigalitàt)) ca è oponùda a l'àvarìsia.

[465] Sti peràulis a ghi dimòstrin a Virgilio che Stasio a no l'era par
nuja avàr.

[466] Cansons bucolichis. La referènsa a è di Virgilio, che chì a ghi
sta fazìnt n'altra domanda a Stasio.

[467] La musa da la storia, ca ispiràva Stasio.

[468] Par meretà la salvasiòn a no basta fa dal ben tal mont; a bisùgna
pur vej fede. (I Calvinìscj' a sarèsin amòndi d'acordu.)

[469] Stasio a si riferìs a na specie di profèsia fata da Virgilio ta
una da li so òperis.

[470] Par grasia to i soj doventàt. . ..

[471] Stasio a si riferìs al episòdi da la Tebaide cal descrìf il rivà
daj Grecs taj fluns visìn da la sitàt di Tebe.

[472] Omero.

[473] Il Mont Parnàs.

[474] Caràtars, chiscjus e chej da li righis ca seguìsin, cjantàs da
Stasio ta li so òperis.

[475] Puarèta par sigùr: dopo vej jodùt murì ducju i sos, il so maròus
pur, a è stada condanàda a muàrt da Creonte, insièmit a so sou
Antigone. (Cf. Vandelli)

[476] A son apèna rivàs tal sest sìrcul.

[477] Cuant chi eri frut (a si parla di pì di miès sècul fa) a era
abastànsa comun a San Zuan usa la peràula "moràr" par descrivi un arbul
di cualsiasi sorta. Ma che, a si sa, a era l'epoca daj cavalèjs e da li
mòris, e ogni epoca a ven rifletùda tal so vocabulari.

[478] Tal sens che li animis afamàdis dal purgatòri a no podaràn
permètisi di mangjà li "mòris" di stu moràr.

[479] I sugerìs di consultà i comèns di Vandelli a stu riguàrt.

[480] Ta la bibia, il profeta Danièl a la rifiutàt di mangjà ma in
compèns a ghi è stada conferìda una granda conosènsa da li robis.

[481] Chì tal me post di cavalètis d'estàt an dè tantis; ma i preferìs
lasàlis ca saltusèjn pitòst che mangjàlis, encja se cussì fazìnt i vaj
a sacrificà l'ocasiòn di implenìmi di Gloria. A no'è da esclùdi, però,
che se par un toc a si ves da sopravìvi mangjànt doma, o cuàsi doma,
cavalètis, a si zarès a vèj da li bièli visiòns; roba, forsi, da fàighi
invidia al stes Zuan Batista.

[482] Che ca si fa cul sclop, no cuj madòns.

[483] Virgilio al sugerìs che sti puòri ànimis a provin, cul plànzi e
cjantà, a liberàsi daj vìncuj ca ju tègnin leàs ta stu post.

[484] Erisitòn a l'èra stat punìt cu na fan insasiàbil, tant che a la
fin a la tacàt a roseàsi il so stes cuàrp.

[485] Va ben, va ben--a San Zuan a varès di èsi "gjèma," i lu saj. Li
esigènsis da la rima, però, a mi rìndin sclaf. Perdon.

[486] Stavolta i mi scusi besòu. Se Dante al usa "como" par "coma,"
alòr i no mi sint tant mal a usà "com" par "coma" nencja jò.

[487] La so vous.

[488] Cuant che cul sanc da la so vena a ni'a partàt a la redensiòn.

[489] I comentatòus: tal antipurgatòri, indulà che il timp da pecjadòu
durànt la vita al ven doplàt prin da entrà tal purgatòri stes.

[490] Dal antipurgatòri, indà ca son chej ca'an spetàt masa timp prima
di pentìsi.

[491] Forèis a lè abastansa sarcastic tal descrivi la mancjansa di
pudòu ta li feminis di Firense ca la lasàt.

[492] A si àja maj jodùt feminis che par fàighi ritègni il so pudòu a
era necesàri creà disiplìnis spirituàlis o civilis? Se'l dizarèsia il
puòr Farnèis s'al ves di fa na pasegiàta ta spiàgis coma che di Lignàn
al dì di vuej? A ghi vegnarès ingrìsul!

[493] Prin di dut a zaràn a sufrì chej che adès a son encjamò frutùs
sensa barba.

[494] Par via che Dante, esìnt di cjar e vuès, al fa ombrèna.

[495] La luna, Diana, sou dal soreli, o Apollo.

[496] Ca seguìs Virgilio.

[497] Stu mont, cal sarès il purgatòri, al vou liberàsi di chel spirit
e mandàlu ta la strada dal paradìs.

[498] L'anima di Stasio, ca sta proseguìnt a plan par restà insièmit
cun Virgilio, chel che "cun me'l va."

[499] Bonagiunta tal original. (Perdon, ma la colpa a sta duta tal
Parnas!)

[500] A si trata chì di Papa Martin IV.

[501] Secont Vandelli stu Papa a si la godèva a mangjà bizatis dopo
vejlis innegàdis tal vin (vernaccia) e rustidis. Insoma, a l'era un
golosòn di un papa, e basta.

[502] Par vej na conosensa pì buna di scju nòns, e a ltris, i sugerìs
Vandelli o altri comentatòus.

[503] Ta la bocja.

[504] Tal sens di cunsumà.

[505] ‘Donne ch'avete intelletto d'amore.'

[506] Li ultimi sèis righis e ches ca seguìsin a descrìvin la sostansa
di chel tipo di poesia o di scrivi cal ven recuardàt coma "dolce stil
novo."

[507] Tal original: "dittator" = l'amòu.

[508] I tornaràj prin cul desidèri sinò in realtàt. La riva a sarès un
post tal Tirèn indulà ca si riunìsin li ànimis par vignì trasportàdis
tal Purgatòri.

[509] Stu "puòr diàu" al sarès Corso Donati, fradi di Farèis. Secont il
fradi, Corso Donati a somèa cal sedi stat in part responsàbil dal
"spolpamìnt" di Firense, descrit pì'nsìma.

[510] Li sferis celèstis.

[511] Coma ca fa la zent cuant che za a sa ca no pol vej se ca vorès
vej.

[512] I centàuros, ca vèvin un pet di omp e un cuarp di cjavàl. Tant
chistu che l'esempli daj ebrèos cal seguìs, a son esemplis di golositàt
punìda.

[513] I guadàjs, i crot, a son li pènis ca sufrìsin, che cul zì'n
davànt ju purificarà.

[514] Sta pluma dal ànzul a ghi neta via il pecjàt da la golositàt a
Dante.

[515] Chej ca s'intìndin di astrologia a capìsin a volo che Dante al
vòu dìzi ca son li doj dopo di misdì. Chej che di astrologia a
s'intìndin puc, coma me, a son conseàs di consultà i comentatòus.

[516] Rivànt fin a vièrzi (il àt) la bocja par parlà.

[517] Na domanda amòndi sensìbli. La risposta a ghi ven data ta li
righis ca seguìsin.

[518] Tal sens che Dante al podarès alòra capì coma ca è pusìbul
dimagrì, par razòns ca no'an nuja a che fa cu la mancjansa di roba da
mangjà.

[519] Il sanc cal scor ta li vènis di una part dal cuarp al va a
trasformàsi ta la part stèsa.

[520] Ta stu "natural vasèl" a si mìscjin il sanc dal omp e chel da la
femina.

[521] Il sanc da la femina a lè pront a ricèvi il sanc dal omp, ca lè
pront a operà.

[522] I sugerìs di consultà i comentatòus par vej na idea pì clara di
chista spiegasiòn "scolastica" di se ca susèit dal moment dal
concepimìnt in sù.

[523] A'è clar, chì, che il sanc maschil al domina. I crot che certi
feministis di vuèj a ghi darèsin na buna tiràda di orèlis a Dante e a
Tomàs d'Acuina e a Aristotil e a ducjus chej ca la pensàvin cussì ta
chej timps lontàns.

[524] La referènsa chì a è al filosofo antic Averroe che, secònt li
righis ca seguìsin, al insistèva che l'intelèt a l'èra superàt da
l'anima. (Vandelli, su chist punt al da na spiegasiòn detaliàda.)

[525] Par vej n'idea pì clara da la fusion da li divièrsis pars da
l'anima (vegetatìva, sensitìva e rasionàl) a zova consultà i
comentatòus. A è da oservà, però, che l'idea che l'embrio al vegni
dotàt di anima "rasionàl" a ven scartàda daj filosofos modernos, da
John Locke in ca.

[526] La referènsa chì a è a che part da l'anima ca resta atìva encja
dopo la muàrt.

[527] In particulàr li facoltàs vegetatìvis e sensitìvis, a restin
calmùtis; mentri che li facoltàs inteletìvis (memoria, etc.) liberàdis
dal cuarp, a dovèntin encjamò pì ben gusàdis.

[528] L'anima, che chì si si'èra sofermàda, a deva forma umana al'aria.
Interesànta chista teoria dal'anima, ca'a esitensa prima dal cuarp, e
che di fat a ghi dà forma al cuarp.

[529] Chist a'a dita Maria cuant che l'ànzul a ghi'a dita ca varès vut
un frut; "Quomodo fiet istud, quoniam virum non cognosco?" Domanda
abastansa naturàl.

[530] Il velèn.

[531] La cura a lè il fòuc; l'alternàsi dal cjantà e daj esèmplis a
sarèsin il past.

[532] Scju spiris a pòsin purificàsi doma restànt lì, dentri ta li
flamis.

[533] Tal sens general da li zonis cjàldis dal Nordafrica.

[534] Par fasi amà da un toru, Pasife a'è entrada ta na vacja di len.
Da sta union a lè nasùt il Minotauro.

[535] Vandelli al crot che stat siòra a'è la madòna; Robuschi a dis ca
è Beatrìs. E jò? Jò'i crot che sta grasia a posi èsighi conferìda doma
da la madòna--o da Beatrìs cu la grasia da la madòna.

[536] L'idea che na persona urbàna, civilizàda, nòbil, a resti culpìda
(o maraveàda) dal straordinàri par mancu timp dal cjargnèl (=montanaro)
a è, secònt me, un cumplimìnt tant pì grant pal cjargnèl che pa la
persòna "nòbil."

[537] Sèzar, coma chej spiris descrìs u chì, al veva pecjàt di sodomia,
e par chel al vegnèva clamàt "regina."

[538] La so vergogna a asìst li flamis tal so viàs di purificasiòn.

[539] Pasife, za minsonàda tal vers 41.

[540] Guinizèl, ca ghi'a dat il via al "stil novo," al sarès sens'altri
dut invidiòus di sta me prova "volgàr" in furlàn.

[541] A è mièj consultà i comentatòus par vej na buna idea da la storia
di Licurgo,

[da la so femina e daj so fiòj. Chì a'è da notà che Dante a lè tentàt
di cori vièrs di Guinizèl, pal ben ca ghi volèva, ma a lè tratenùt da
li flamis ca cujèrzin Guinizèl.

[542] Cussì a si riferìs Dante al Guinizèl, dal cual a si considera
disèpul.

[543] Il mièj fabri dal "dolce stil novo" al sarès Arnalt Daniel; chel
crodùt pì avansàt al sarès Girault de Borneil, un famous poeta
provensàl. (Cf. i comentatòus.)

[544] I "stùpis" minsonàs ta stu vers a erin encja da l'opiniòn che li
operas di Guiton d'Arès a fòsin fra li mièj.

[545] Scritòus coma Guinizèl, sensa parlà di Dante stes, a
rapresentàvin tant mièj il "bièl stil nòuf."

[546] Arnalt Daniel, za minsonàt tal vers 115, ca si esprimarà in
provensàl fra cualchi riga.

[547] A è ben clar che il provensàl a lè cusìn dret dal furlàn.

[548] L'ànzul a ghi aparìs al  tramònt. Par una descrisiòn detaliàda su
chista determinasiòn di Dante in riguàrt a l'ora, i sugerìs di lèzi i
comentatòus.

[549] Cf. Vanzèli di San Matèo, v.8.

[550] A lè doventàt pàlit coma un muàrt.

[551] Sti righis a sugerìsin che Dante al veva vut ocasiòn di jòdi zent
condanàda vignì bruzàda viva.

[552] La storiuta di Tisbe e Piramo, una sorta di Romeo e Gjulieta pre-
shakespeariana, a'è contàda da Ovidio ta la so Metamorfosi.

[553] Fin a stu punt, i tre a vèvin cjaminàt in fila indiana, cun
Stasio tal miès.

[554] Indà ca tacava la scjala ca partàva al paradìs terèstri.

[555] A l'era zut a durmì--o tramontàt.

[556] Citèrea = Venere.

[557] Lia, prima femina di Jacob, chì usàda da Dante coma simbul da la
vita atìva. (Vandelli) La corona ca si met tal cjaf a è na corona fata
di buni operis.

[558] Rachel, seconda femina di Jacob, a è chì usàda coma simbul da la
vita contemplatìva.

[559] I splendòus dal vers 109 a crèjn stu efièt.

[560] Ches temporàls.

[561] Làsiti guidà da se ca ti par just.

[562] Beatrìs.

[563] "Chej" a sarèsin i flòus, arbuj, etc., di stu post. Virgilio,
duncja, a ghi da la sièlta di usà stu timp ta la vita contemplativa
(stant sintàt) o atìva (cjaminànt fra flòus e àrbuj.)

[564] Su di te i conferìs il podèj temporal e spiritual.

[565] Sicoma ca era matìna, l'ombrena dal mont dal purgatòri a vegneva
butada vièrs ovest, par la ca si pleàvin li ramàsis.

[566] Visìn di Ravèna.

[567] Ta stu post a lè sempri il mèis di maj, cu li so grandis belèsis
primaverìlis.

[568] Divièrsis interpretasiòns di sta riga a son pusìbulis. Robuschi e
altris a cròdin ca sedi Proserpina ca pièrt la primavera (i flous ca
steva cjolìnt sù). Jò invènsi i crot che al momènt dal rapimìnt da
Plutòn, Proserpina (la primavera) a pièrt so mari (la cjera, la natura)
par via ca ven trasportàda tal mont di sot; mentri che Cerere (la
mari), pierdìnt so fia, a pièrt la primavera stèsa.

[569] Cupid.

[570] Tal sens che Cupid di solit al culpìva  altris, no so mari, che
stavòlta al veva fat inamorà di Adòn.

[571] Che di Serse a è una lesion che al dì di vuèj a varèsin da tegni
in mins chej tipos coma Bush mentri ca si preparing a invàdi il Irak,
pensànt, coma Serse, che sbarasàsi di Saddam Hussein a sedi na roba da
nuja e sensa nisùna coseguensa negativa.

[572] Chistis a sarèsin localitàs ta li do bandis dal Elespònt; Leandro
a l'era costrèt a nodà da un post a l'altri par zì a cjatà la so amànt,
fin che a un bièl moment a si'a negàt.

[573] Il Letè.

[574] Il Salm XCI, cal dis fra l'altri quam magnificata sunt opera tua,
Domine!

[575] Dante a si riferìs a li peraulis di Stasio (Purg. XXI, 43. . ..) cal
veva dita che ca no si varèsin cjatàt cambiamìns di timp.

[576] Diu al pol cjatà e amirà la perfesiòn doma in se stes.

[577] Da l'entràda in sù, il purgatòri a lè lìbar da chej turbamìns ca
crèijn chi di nualtris l'àga e la cjera.

[578] Ca sarès la nustra cjera, no che dal alt dal purgatòri.

[579] Di là--tal nustri mont--stu frutàn (dal àrbul dal ben e da mal?)
a nol esìst.

[580] Tal cors da la purificasiòn a bisugna che na anima si dismintièj
daj pecjàs ca'a cometùt e ca si recuardi doma dal ben ca'a fat.

[581] Il gust da l'aga di Letè e di Enoè.

[582] Ognun daj poès di na volta, chej ispiràs tal Parnàs. Fra chiscjus
a sarèsin encja Virgilio e Stasio; e a'è par chel che Dante, ta la
prosima riga, a si volta vièrs di lòu.

[583] Dante al veva cjolt i so vuj da la bièla Matilda doma par un
momentùt.

[584] A sarès bièl savèj se Dante al usarès li stesi espresiòns encja
vuèj cuant che la potènsa feminista a è tal che ta un sens no tant
indirect a parta parfìn a gueris coma che da l'Afghanistan par liberà
li feminis dal so vel.

[585] Il sun da la melodia minsonàda tal vers 22.

[586] Li Musis.

[587] Vigìlis.

[588] Dante al usa l'Elicòn, il post indà ca stan li Musis, invènsi da
li fontànis--o risultìvis--Aganipa e Ipocrina--ca vègnin fòu dal
Elicòn. Il sens a lè che Dante al vou bevi da li àghis di sti fontànis
par otègni la ispirasiòn ca ghi ocòr par continuà.

[589] Il rest da li Musis.

[590] L'ogjèt percepìt da pì di un sens e che, di conseguensa, al pol
inganà un daj sens, coma cal ingàna il sens da la vista ta stu casu
chì.

[591] "Àt" = forma, aspièt. (Dante a si veva visinàt ai àrbuj cussì
tant ca nol podèva pì vignì inganàt in ta se cal jodèva.

[592] Chista "virtùt" a sarès che facoltàt inteletuàl ca ghi permèt a
la razòn di percepì la veretàt da li robis.

[593] Matelda.

[594] Tal nustri mont.

[595] Dal flun Letè, che i poès e Matelda a stan percorìnt.

[596] Li flamùtis a someàvin pinèj.

[597] Li sièt listis a rafigùrin i sièt regàj dal sant spirit: il
savèj, l'intelèt, il bon consèj, la fuàrsa, la siènsa, la pietàt, e il
timòu di Diu. (Vandelli)

[598] Li strichis coloràdis lasàdis da li flamùtis a son iridàdis, coma
ca lè l'arcobalèn o ca son i sircuj che ogni tant a si jòdin atòr da la
luna. (Delia)

[599] Dante a no la la capacitàt di jòdi cussì lontàn coma cal pos il
spirit di Diu.

[600] Secont Vandelli, scju vincjacuatri vecjus a rapresèntin i
vincjacuatri libris dal Vecju Testamìnt.

[601] Cussì al saluda Maria l'arcànzul Gabrièl.

[602] Coma che tal cjèl na stela a cjoj'l post di un'altra.

[603] Sìmbul daj cuatri libris dal Nòuf Testamìnt.

[604] La descrisiòn di Dante a derìva in part da Ezechiel e in part da
San Zuan da l'Apocalìs.

[605] Il grifòn, a ni recuàrda il Vandelli, a lè un simbul amòndi adàt
par rapresentà Crist: Crist a la cualitàs divinis e umanis, coma che il
grifòn a lè un puc àcuila e un puc leon. Il cjar al rapresentarès la
Glisia.

[606] A è da notà che la part dal grifòn ca rapresènta il divìn a'a la
corispondènsa àcuila/òru, il pì maestòus daj usièj e il pì presiòus daj
metàj. La part umana (il leon) a è in blanc e ros.

[607] L'amonimìnt che, coma ca ghi'a susedùt a Fetòn, cussì a podarès
susèdighi al Papa sa nol ves da guidà ben il cjar da la Glisia.

[608] Li tre feminis a rapresèntin li tre virtùs teologalis: la rosa =
la caritàt; la verda = la speransa ; la blancja = la fede.

[609] Li cuatri virtùs cardinals: la prudensa (= chista), la gjustìsia,
la fuartèsa e la temperànsa. (Vandelli al esplora al lunc il valòu
symbolic di sti aparisiòns.)

[610] San Luca e San Pauli, secont i comentatòus.

[611] La natura a veva fat Ipocrate pal interès daj òmis (chej nemàj ca
son i predilès da la natura--coma ca crodèvin na volta).

[612] Stu altri vecju al sarès San Pauli, cal mostra cu la so spada il
gran podèj da la peràula di Diu.

[613] San Zuan, l'autòu da l'Apocalìs. A somèa cal durmìsi; ma in
realtàt a lè tegnùt ben sveàt da lis o visiòns.

[614] I ultins sièt minsonàs.

[615] Ca èrin vistìs in blanc.

[616] La caritàt, ca supuàrta il Nòuf Testamìnt, a è rapresent`ada in
ròs; la fede dal Veciu Testamìnt in blanc.

[617] Diu stes, tal Empireo, ma encja chel complès di cjandelièrs,
etc., za descrìt.

[618] Il setentriòn pì bas (l'Orsuta cu la stela polar), cal guida il
marinàr.

[619] Di matina bunòra, cuant che'l sorèli apèna apèna al ven su, a lè
velàt da vapòus ca ni permètin di vuardàlu a vuj nùs.

[620] Un amòu cal va'n davòu un bel puc, coma che Dante al conta ta la
so Vita Nuova.

[621] Dante a nol veva nencja nòuf àjs cuant cal veva jodùt Beatrìs pa
la prima volta.

[622] Una cuantitàt amòndi pìsula (un otàf di un'onsa).

[623] Dutis li belèsis dal paradìs terèstri, pierdùdis da Eva, a no
bàstin par tègnimi dal planzi.

[624] Chista, in fat, a è l'unica volta che il nòn di Dante a lè
minsonàt ta la Comèdia.

[625] Fuèjs dal ulìf, ca ghi èrin sacris a Minerva.

[626] La font a sarès il Letè stes.

[627] La Slovenia dal dì di vuèj.

[628] Il paìs cal pièrt ombrena al sarès l'Egìt, o altri paìs
nordafricàns, indulà che ogni tant il sorèli a lè cussì dret in parzòra
daj ogjès ca ghi stan sot che chej a no forming nisùna ombrena.

[629] Cal sarès il cori da li sfèris celèstis.

[630] I ànzui ca vèvin dimostràt compasiòn pal puòr Dante.

[631] Beatrìs e i ànzuj.

[632] Ta l'originàl l'ecuivalènt di "zovenùt" a sarès la "vita nova" di
Dante.

[633] Chista a sarès la condisiòn dal puòr Dante cuant che par prin i
lu jodìn al'inìsi dal Infièr, cunfùs e pierdùt tal bosc scur.

[634] A lè restàt lì imbacuchìt, cu la bòcja vièrta ma sensa èsi bon di
dìzi nùja.

[635] Beatrìs a è muarta cuant ca veva 25 àjs.

[636] Sens: La lama ca dovarès punì il pecjadòu a ven smusàda dal
intervegnì da la misericordia divina.

[637] Tal e cual di chej ch'encjamò a ghi fan part dal mont da li robis
falsis.

[638] Beatrìs a ghi sta dizìnt a Dante ca nol veva da vej pierdùt timp
a zì in sercja di chej plasèjs di stu mont, coma par esempli il plasèj
sesuàl.

[639] Colps o avìs di perìcul.

[640] Il vint nostràl al sarès il vint da la tramontàna; chel altri a
lè il vint da l'Africa.

[641] Riferìnt a la so musa coma "barba," Beatrìs a ghi fa recuardà a
Dante ca no lè pì un frutùt. E luj a si sint mortificàt.

[642] Stu èsi in do natùris a lè il grifòn--mièza àcuila e miès leòn--
simbul da la dopla natura di Gesù Crist.

[643] L'àga dal Letè a lu purifica e a ghi cjòj la memòria daj so
pecjàs.

[644] Chistis a sarèsin li virtùs cardinals, che cul so fa a dimòstrin
di volèj protèzilu.

[645] Indulà ca forming una da li costelasiòns.

[646] Da l'inìsi, alòra, Beatrìs a era stada dotàda di dùtis li virtùs.

[647] Li virtùs teologàls (caritàt, speransa e fede) ca ghi daràn na
man a Dante di jòdi li veretàs rivelàdis pì benòn.

[648] Taj vuj di Beatrìs.

[649] Coma za minsonàt, il grifòn a lè stat destinàt a rapresentà il
Crist in ta la natura umana e che divina.

[650] In se il grifòn al restàva imutàt, ma a si tramutàva taj vuj di
Beatrìs o in tal aspièt uman o in ta chel divìn.

[651] La sostansa di chista esclamasiòn di Dante a è la realizasiòn so
che nisùn al podarès maj descrivi cun precision la bielèsa di Beatrìs.

[652] I dèis àjs ca separàvin il poeta dal'àn da la muàrt di Beatrìs.

[653] A l'era dut concentràt tal amirà la bielèsa di Beatrìs.

[654] Sti tre zòvinis, ca rapresèntin li tre virtùs cardinals, a ghi
stan partànt a mins a Dante di smètila di fisà Beatrìs.

[655] I sièt cjandelièrs za minsonàs tal cjant XXIX.

[656] Cu la bandiera.

[657] Mentri che il cjar al zira, Dante e compàjs a son ta la banda
interna da l'orbita.

[658] I comentatòus a sugerìsin che stu àrbul al rapresenta l'impero
roman, mentri che il cjar trainàt dal grifòn al rapresenta la Glisia.
L'arbul svistìt, duncja, al sugerìs la condisiòn dal impero ca esisteva
sensa intervènt redentìf di Crist.

[659] Coma che, di fat, a ghi'a capitàt a la nustra nonùta Eva, che
osteàda, dopo vej sercjàt il frut di stu àrbul!

[660] A la leàt il timòn dal cjar a la frascja cu la frascja stesa. Ta
che maniera chì a ven rapresentàda l'uniòn dal'Impero cu la Glisia.

[661] La lus dal sorèli a si mìscja cu la lus da la costelasiòn dal
Cjavròn, ca seguìs la costelasiòn dal Pès.

[662] Sot n'altra costelasiòn--che dal Toru.

[663] Gjove, ca s'inamoràva su par ju di dùtis li zòvinis ca ghi
capitàva da jòdi, a si'a pur inamoràt di Io e a ogni cost al volèva
entrà ta li so grasis. La so femina (Gjunon), però, volìnt ostaculàlu
(chi sa maj parsè), a'a metùt Argo (chel mostru daj sent vuj) a vuàrdia
di Io. Alòra Gjove a la mandàt Mercurio a indurmidì il puòr Argo cul
contàighi la storia da la ninfa Siringa. Tal fratìmp, Gjove a si'a
aprofitàt e cussì via dizìnt.

[664] I sugerìs di consultà i comentatòus par una spiegasiòn
aprufundìda da la relasion fra il sveàsi di Dante e chel daj apòstui.

[665] La compagnia e i altris a sarèsin chej spirs (li ninfis, i
vecjus, ecc.) ca compagnàvin il cjar. A è da agjùngi che si si
recuardàn che il grifòn al rafigùra Crist, alòra il fat che adès al va
in alt al rapresenta l'asensiòn di Crist tal cjel.

[666] Cjar--il "plaustrum" latìn.

[667] L'Acuilòn e il Austri a son doj vincj' ca tirin fuart.

[668] Residènt ta sta "silva"--o paradìs terèstri.

[669] L'acuila e i so dans a rapresèntin li persecusiòns dal impero
viers la Glisia.

[670] "Secja" parsè che la volp, coma simbul da la eresia, a è al dizùn
di ogni buna dutrìna. (Vandelli)

[671] Secònt i comentatòs, l'àcuila chì a rapresenta l'imperatòu
Costantìn e la so donasiòn al papa.

[672] Il dragòn descrìt ta che righis chi a lè il Satanàs.

[673] La donasiòn di Costantìn, fata cun buna intensiòn, cul zì dal
timp a veva da partàighi brus momèns a la Glisia.

[674] Il cjar al ven cussì a someà la bestia da l'Apocalìs. I cjafs
cornùs a rapresèntin i sièt vìsis principàj ca vegnèvin a coròmpi la
Glìsia: la supèrbia, l'invìdia, la ràbia, l'avarìsia, la musetàt e la
gola.

[675] La Curia romana che, coma ch'jodìn ta li righis ca seguìsin, a si
cocolèa cul gigànt, o re di Fransa.

[676] Par Dante, il rapuàrt fra il Papa e il re di Fransa a l'era
amòndi puc san!

[677] Dante chì al rapresenta la zent cristiana--o forsi il pòpul
italiàn.

[678] Un sugerimìnt, chì, da la trasferta da la Curia a Avignòn.

[679] Li tre virtùs telogàls e li cuatri virtùs cardinals.

[680] Peràulis che Gjesù a ghi'a dita ai apòstui prin di murì.

[681] La fiola: Matelda; chel: Stasio.

[682] E se ca ghi zovarès tant al me bisùgnu.

[683] La Glisia a era, ma a no è pì, par via che adès a è sot dominio
di Satana.

[684] Li plumis lasàdis da l'àcuila a rapresèntin i bens di stu mont
ca'an vut l'efièt di coròmpi la Glisia e di fala doventà la "putana dal
gigant," coma descript pì sù.

[685] "Cinquecento dieci e cinque" tal originàl. A no'è clar se Dante a
la volùt significà DXVo pùr li cifris individuàlis: un D, un X e un V,
ca podarèsin vignì  lezùdis coma DVX ( = DUX = duce). A è mièj, chì,
consultà chej ca san.

[686] Tant Temi che la Sfinx a proponeva oràcui ca èrin durs da capì.

[687] Cuant che Edipo al veva risòlt il problema proponùt da la Sfinx,
chista a si veva rabiàt e fat dans grancj' taj cjamps (a piòris e
blava). Ma stavolta a no saràn dans parsè che i fàs (ca faràn da
Najadi) a risolvaràn l'enigma.

[688] Da l'àcuila e dal gigant. Par altri interpretasiòns, a'è mièj
consultà i espèrs.

[689] Par vejghi dat na roseàda al milùs, Adamo a la dovùt spetà
sincmil àjs  prin che il signòu al vegnès a ridìmilu.

[690] Piramo a la cul so sanc macjàt li moris che da blàncjs a son
doventàdis rosis. Cussì la vanitàt daj plasèjs di Dante a ghi scolorìs
la mins.

[691] Ta la proibisiòn riguadànt il àrbul.

[692] I pelegrins a tornàvin da la Cjera Santa  cun'un bastòn fasàt di
fuèjs di palma, par ricordu.

[693] A sta di fat che sta dutrina, basàda sul crodi che l'intelèt al
rìvi a capì dut, a no'è suficènt par rìndighi pusìbul a Dante di rivà a
capì li veretàs "rivelàdis" da Beatrìs.

[694] Festina = espresiòn latina ca ca mi va tant comuda a mi coma a
Dante; a ten a significà il muvimìnt pì ràpit dal Prin Mobil rispièt a
la cjera.

[695] Li sièt virtùs chi vin za incuntràt.

[696] No èse na ironia delisiòsa che mentri chi staj scrivìnt (il 23 di
dicembri, 2002), sta zona fra il Tigris e l'Eufrate a è doventàda un
daj centros di dut il mal di stu mont?  Chi sa se, dopo vèjla distrùta,
a tornarà a doventà un  Paradìs Terèsti come ca l'èr stat?

[697] L'àga dal Eunoè a ripuarta la memoria il ben che un a la fat o
pensàt.

[698] Li regulis da l'art.

[699] Indulà ca la bevùt l'àga dal Enoè.





  Cantica Tersa: Paradìs

  Paradìs   Cjant Prin

  La gloria di chel che movi dut al fa
  luzìnt in tal univers a penetra
  cun lus pì intensa chì e mancu là.

  Tal cjèl, 'ndà che pì da la so lus vi'èntra,
  i'er'jò, e contà li robis chi'ai jodùt
  nol sa ne'l pol chel che jù'l ven da parzòra;

  pars'ch'al so desidèj fazìnsi visinùt,
  il nustr'intelèt a si sprofonda tant
  che il recuardàsi'n davòu'l resta dut.

  Ma almancu di chel tant di stu post sant
  chi'ai podùt ta la me mins fa tesoru,
  i faràj adès materiàl dal me cjant.

  O Apòl me bon, di st'ultin lavoru
  da la to virtùt fa chi sedi un sì gran vàs
  da meretà l'oràr, pal poèt dut òru.

  Fin a stu punt l'ajùt chi'ai vut dal Parnàs
  mi'a bastàt, ma adès jùdimi pur tu
  a contà cun onòu la storia daj beàs.

  Tal me pet èntra e ispirimi tu
  cussì coma cuant che Marsia sfoderàt
  da la natura[11] dal so cuàrp ti'as tu.[1]

  O valòu divìn, si ti mi vens prestàt
  chel tant che l'imàgin finuta dal beàt regn
  figurà i pòsi, che'n mins mi'a restàt,

  rivà i ti m'jodaràs al to mièj len[2]
  e coronàmi alòr cun che fuèjs
  che la matèria'e tu i mi parèjs degn.

  Rari voltis, pàri, a vègnin cjoltis[3]
  par segnà'l trionf d'un Sèzar o poeta,
  colpa e vergògna da l'umàni vòjs,[4]

  che parturì plasèjs'ntà la contenta
  deitàt delfica'l dovarès il ramusèl
  di Peneo[5] cuant ch'a vignì godùt'l parta.

  Na faliscjùta 'pol tacà un bel foghèl:
  forsi davòu di me e cun tant mièj vòus,
  si prearà par che Cir'l rispùndi dal cjèl.[6]

  Chì e là si fa alt, paj mortàj, luminous,
  il lampion di stu mont; ma propit par là
  cuatri sèrclis'l unìs con tre crous,

  cun percors pì bièl e cun tant mièj stela,
  fòu'l ven congjùnt, e la mondàna cjera
  com'cal vòu al tempra e sigìla.

  Fat al vev'di là matina e di cà sera
  chel post, o cuasi, e dut l'era là blanc
  chel emisfèri, e chì neri l'era,

  cuant che Beatrìs, a sinistra, tal flanc
  so, jodùt'i l'ai voltàda vièrs il sol:
  nencj'acuila lu vev'maj fisàt sì al lunc.

  E propit coma ch'un secònt raj al pol,
  e'l ven, dal prin, fòu, e di nòuf'l torna'n sù,
  com'ch'a la mari'l vòu sempri tornà'l fiòl.

  Cussì dal so àt, paj so vuj vignìnt'n sù
  tal me imaginà, il me si'a pur fat,
  e'i vuj, pì dal nustr'usu i'ai puntàt in sù.[7]

  Tant'è lècit là, che chì  nol pol èsi fat
  da li nustri virtùs, par grasia dal lòuc[8]
  che doma par l'omp a l'era stat creàt.

  Jò'i no l'ai soportàt a lunc, ne tant puc,
  da no vej podùt jòdi'l sfavilà 'ntòr
  com'fièr cuant che ruvìnt al ven fòu dal fòuc;

  e'a colp'a parùt che d'un dì il dì dut atòr
  cresùt'l fos, com se chel che fa'l pol sti robis
  n'altri sorèli'l ves fat zì ‘torotòr.

  Beatrìs duta ta l'etèrni rodis
  fisa cuj so vuj a steva; e pur jò
  da la sù cjolt, su ic i vev'li me lùcis.

  Tal vuardàla, cambià mi soj sintùt jò
  com'che cambiàt si'a Glauc, tal gustà l'erba,[9]
  coma altris tal mar, pur luj in Dio.

  Significà'l trasumanà per verba
  no si pol; ma ca basti se che Glauc'la fat
  par chel che grasia'la di provà sta "erba." [10]

  Se dom'i'eri chel chi ti mi vèvis creàt
  di nòuf[11], gran ben che il cjel ti govèrnis,
  tu ti lu sas, che la to lus mi'a'n alt partàt.

  Cuant che li rodis ca zìrin etèrnis,
  par volèj to, a mi'an a se atiràt
  cu l'armonia che tu ti minìstris,

  mi'a'lòr parùt che'l cjel dut cuant l'er'impiàt
  cu la flama di Febo, che ploja o flun
  un lac cussì grant a no'a propit maj fat.

  La nuvitàt dal lustri e dal gran sùn
  di savèj la razòn na vòja'mpiàt
  mi'a granda tant ca no la crodarès nisùn.

  'Lòr ic, che'l me al so còu a veva leàt,
  par tegni calmàt il me spirt comovùt,
  prin ch'alc i podès jò dìzi, a'a tacàt

  cussì: "Tu stes i ti t'insiminìs dut
  cun stu fals figurà, ch'jòdi no ti pos
  se chi t'jodarès se pì'udìsi ti ves vut.

  Miga ti sos in cjera, com'chi ti cros;
  ma na saèta, ca scjàmpa dal so post,[12]
  com'te 'no cor, che pì svelt cori fin là ti pos.

  Se'l prin dùbit mi'a cjolt, e di chist i'ai vut gust,
  dut suridìnt cu li so peraulùtis,
  un'altri ghi'a subit cjapàt il so post,

  e dit i'ai: "Contènt i soj pa li robis
  ch'i'ai amiràt; ma'dès mi staj marveànt
  di com'che pì'n alt i vaj di scju cuàrps lizèjs." [13]

  Alòra ic, il so cjaf un puc scjasànt,
  vièrs me a'a vuardàt cuj vuj impensierìs
  di na mari di front al fì delirànt,

  e'a tacàt: "Li robis, dùtis cuantis,
  tra di lòu a'an òrdin, e chist'è forma
  ch'al univèrs ghi da qualitàs divìnis.

  Chì jòdin l'altri creaturis l'òlma
  dal eterno valòu, che luj stes lè'l fin
  pal cual dut st'òrdin lè doventàt norma.

  In ta stu'nsièmit leàdis si tègnin
  duti li natùris, se pur divièrsis,
  stant, chi pì chi mancu, al prinsìpit visìn;[14]

  e ta divièrs puàrs si spartìsin dutis
  tal gran mar dal èsi, e a ognùna
  a ghi'è dat l'istìnt di zì ta li so àghis.

  Chist'istìnt al parta'l fòuc vièrs la luna;
  chistu'nta ogni nemàl a lè motòu;
  e dut in cjera al lèa e al radùna:[15]

  e no dom'li creaturis ca son fòu
  da l'inteligènsa di sta fuarsa 'son sot,
  ma encja ches ca'an intelèt e amòu.[16]

  La providensa, ch'a dut chistu a prejòt,
  cu la so lùs a fa'l cjèl[17] sempri cujèt,
  'ndà che pì svelt si zira chel che dut 'la sot;[18]

  e adès lì com'che par nu lè stat decrèt,
  a n'invìa la fuarsa di che cuarda
  ca scata e'l bon a bàt ta se ch'a a dirimpèt.[19]

  Ma com'che na opera no ven formàda
  sempri secònt la vera intension da l'art,
  pars'ch'a rispùndi la materia'è sorda;

  cussì chistu percòrs al ven spes stuàrt
  da la creatura che'l podèj a'a
  di zì chì o là, nonostànt il sen just e fuart.[20]

  E com'ch'ogni tant si pol jòdi a colà
  un folc da li nulis, cussì l'impùls prin,[21]
  distràt da fals ben, in cjera'l va a plombà.

  Basta maravèjs, alòr, dal to cjamìn
  vièrs l'alt; pensa invensi al rivulùt
  che dal di sù vignì jù a val i jodìn.[22]

  Gran maravèa 'sarès di vej te jodùt,
  sens'impedimìnt, la jù dut cuant sestàt,
  com'na flama che zì'n sù no vès podùt.

  E chì i vuj vièrs'l cjèl a'a di nòuf voltàt.



  Paradìs  Cjant Secònt

  O vualtris che'n barcjùta mi stèjs atòr,
  desideròus di scoltà, e vòja i vèjs
  di seguì la me nàf, che cjantànt a cor,

  tornàit pur a rijòdi li vustri spiàgis:
  che forsi dut, si vi metèis in onda,
  restànt lontàn da me, i pierdarèsis.[23]

  L'àga chi cjoj no'è maj stad'esploràda;
  mi'spira Minerva e Apòl mi guida
  e l'Orsa li Musis mi tegnin mostrada.

  Vualtri pus che la mins i la vèis alsàda
  Par godi'n timp'l pan daj ànzuj, dal cual
  chì[24] a si vif sensa maj vèjni avònda,

  I podèjs ben metivi in tal alt sal[25]
  cul bastimìnt vustri, davòu la me agàr,
  prima che l'àga a torni tal e cual.

  Chej glorious che a Colchis 'son zus pal mar,
  mancu mar'veàs si son, che vuàltris'sarèjs,
  cuant che Gjason'an jodùt, bifòlc, ta l'agàr.[26]

  La sèit chi vin sempri vut ta li nustr'idèis
  ta l'alt Empireo a ni partàva
  svelta, cuasi coma'l cjèl che la sù 'jodèis.[27]

  Jò'i vuardàvi Beatrìs che'n sù 'vuardàva;
  e forsi tal timp che na frecja si distàca
  dal arco e a la so fin a riva,

  mi soj jodùt vignì indà ca taca
  che miràbil roba; ma che ch'era là[28]
  ben jodìnt se ca mi fev'imbacucà,[29]

  voltàt si'a vièrs me, contènta e bièla,
  e mi'a dit: "A Diu dìzghi ben gris,
  ch'adès unìs ni'a cu la prima stela."

  A parèva che na nula la cujerzès,
  duta solida e lustra e nèta,
  com'adamànt che cun lus dal sol'ardès.

  Dentri di se l'eterna margarita[30]
  a mi'a risevùt, com'che l'aga a surbìs
  un raj di lus e unìda a resta.[31]

  S'jò i'eri cuàrp, e chì a no si capìs
  com'che na dimension ta n'altra s'unìs,
  ch'a di èsi se cuàrp in cuàrp s'inserìs,

  alòr il me desidèj cjalt com'flàmis
  al sarès d'jòdi che esènsa[32] ca mostra
  com'che Diu e l'èsi nustri son unìs.

  Là se chi crodìn par fede a s'jodarà,
  sensa razonàlu, ma tant clar'l sarà chel
  com'chè chi acetàn che par prin a'è vera.[33]

  'Lòr rispundùt i'ai: "Siora me, sì fedèl
  com'che pì no pol èsi, ringrasiàlu i vuèj
  che dal mont mortal mi'a partàt via stu cjèl.

  Ma dizèimi: alc jò'i volarès savèj
  daj sens scurs di stu cuàrp che la jù'n cjera
  Caìn a còntin ca si pol jòdi'n chej."

  E ic cun bocja ridìnt: "Se sbaliàd'era,"
  a'a dit, "l'opiniòn da la zent mortal
  basàda su sensasiòns, com'ca era,

  nosta fa alòr la part dal bazovàl
  e mar'veàti masa; chè ben ti sas
  che fra sens e razòn curt lè l'intervàl.

  Ma dìzmi'nvènsi se che tu pensàt ti'as."
  E jò: "Chej che casù diferèns mi pàrin,
  in cuàrps pì rars o dens 'son stas creàs." [34]

  E ic: "T'jodaràs com'ca s'impantànin
  tal fals li to idèis, se ben ti scoltis
  com'che cul me razonà s'inturgulìsin.

  L'otàva sfera jòdi vi fa lucis
  a plen, e ches o par coma o par cuant
  lasù a vi mostrin divièrsis musis.[35]

  S'a la diversitàt a fos dovùt dut cuant,
  dùtis a varèsin la stesa virtùt
  spartìda, tant al pìsul lumìn che'al grant.

  Divièrsis virtùs a'an alòr d'èsi frut
  di prinsìpis formàj, e chej, fòu che un,[36]
  'vegnarèsin, secont te, ognùn distrùt.

  Duncja, se dal rar sti màcis colòu fun
  a son par dut o'n part secònt te causàdis,
  al sarès di so materia sì dizùn

  stu planèt, o cussì com'ca si spartìs
  il gras e'l magri ta'un cuàrp, cussì chist
  in se'l cambiarès li pars dènsis e ràris.

  Se dal rar si tratàs'l sarès manifest
  ta n'eclìs solar che trasparì a farès
  la lus, com'che nisùn cuàrp rar al resìst.

  Ma chist no lè'l casu, e 'lòr d'jòdi a sarès
  l'altri[37], e s'jò chel i zes a smuarsà,
  il to parèj falsificàt'l vegnarès.

  Se'l rar da na banda'o l'altra nol trapàsa,
  alòr lì un punt di èsi al varès
  che'l so opòst di zì oltri nol làsa;

  e di lì si riflèt'l raj che lus ghi da'ai pianès,
  sì com'che colòu da vèri'l ven rifletùt,
  che plomp al ten platàt davòu di se stes.[38]

  Ti dizaràs cal somèa pì scurùt
  u chì il raj che in ta altri bandis,
  par via che di pì'n sot al ven rifletùt.[39]

  ma in chistu casu fa'i podarèsis
  un'sperimìnt, se provàlu i volèjs,
  che font a lè dal flun da l'idèis vustris.[40]

  Tre spièlis t'ocòrin; doj ti'u posisiònis
  no tant lontàn; il ters, pì lontanùt
  mètilu e propit in miès daj altris.

  Davànt di lòu, ma a li spalis metùt,
  fa ch'un lumìn l'ilùmini i spièlis
  sì che'l so raj a te'l vegni rifletùt.

  Se ben che la lus tal miès da l'altri lucis
  da li altris a'è pì pìsula, t'jodaràs
  che luminòsa a'è coma li altris.[41]

  Adès, com'ch'al bati daj rajs infogàs
  da la nèif al resta dut nut il sogjèt,
  esìnt il colòu so e'l frèit cul cjalt scjampàs,

  alòr, cussì restàt tu tal to'ntelèt,
  di lus tant viva'mplenìti adès i vuèj,
  che stela luzìnt ti somearà dal aspièt.

  Dentri di chel cjèl dal divìn benvolèj[42]
  'torotòr si zira un cuàrp[43] che la virtùt
  a la di vej l'èsi di dut se ca'è di mièj.

  Chel cjèl[44] ca ni ten cun tancju vuj jodùt,
  chel èsi'l spartìs in divièrs'esènsis,
  di luj distìntis, ma part dal so contenùt.

  I'altris ziròns in vàrijs diferènsis
  li esènsis che dentri di se a'an
  paj so usus 'dispònin a simìnsis.[45]

  Scju organs dal mont zirànt cussì a van,
  com'ch'jòdi ti pos, da scjalìn a scjalìn,
  e di sù a cjòlin e di sot a fan.

  Vuarda ben tu chi ti stas scoltànt sidìn
  com'ch'a se chi ti vus[46] mi staj visinànt,
  che dopo ti pòsis tu fa da lumìn.

  Il motu e la virtùt d'ogni zìru[47] sant,
  coma che pal fabri a è l'art dal marcjèl,
  i motòus als e beàs[48] ju stan causànt;

  e'l cjèl[49] che tanti lucjùtis a fan bièl,
  da la gran mins che movi'l fa e 'nforma[50]
  l'imàgin'l cjoj par ogni so lumìn bièl.

  E coma che tal vustri polvar l'alma
  ta li so divièrsis pars a si difònt
  e ognùna di sti pars a anima,

  cussì l'inteligènsa--di chist ten cont--
  a sparpaèa'l ben so ta li stelis,
  movìnt atòr da l'unitàt dal so mont.

  L'angelica virtùt divièrsis lèghis
  a fa cuj presiòs cuàrps[51] che ic 'ispìra
  e taj cuaj, com'vita'n vuàltris, a s'unìs.

  Pa la natura 'lègra[52] da'ndà ca spira,
  la virtùt tal cuàrp misturàda a lus
  com'la contenta lus dal vul 'si mira.

  Da chista a ven se che da lus a lus
  al somèa different, no da fìs e ràr:
  ic a è'l prinsìpit formal ca prodùs

  secònt il so ben volèj, il scur e'l clar.



  Paradìs  Cjant Ters

  Chel sol[53] che prin scjaldàt mi vev'l pet,
  rivelàt mi vev'la bièla veretàt,[54]
  provànt e riprovànt[55], e'l so dols aspièt;

  e jò, chi volèvi tegni dimostràt
  che corezùt i'eri e cert doventàt,[56]
  par cussì dìzghi'l cjaf i vevi alsàt;

  ma na visiòn a mi si'a presentàt,
  ch'al jòdila tegnìnt mi'a cussi tant stret
  che di confesàmi mi soj dismintiàt.

  Coma ta un vèri trasparènt e net
  amòndi, o t'àghis limpidis e cujètis,
  ma no tant fondis da no jòdighi'l jet,

  a s'jòdin li nustri musis spielàdis,
  ma debulùtis, com'perlis'n blancja front
  ch'un puc a vòu par rivà a jòdilis;

  cussì, mùsis che parlà 'volèvin un mont
  jodùt i'ai, e tal sbàliu contrari 'soj colàt
  di chel ch'amòu'l vev'impiàt tra omp e font.[57]

  Al momènt che jò i vevi lòu notàt,
  ca fòsin figuris di spièli pensànt,
  par jòdi cuj ca fòsin mi soj ziràt;

  e jodùt no'ai nuja, e di nòuf'n davànt,
  dret taj vuj da la me dols'guida, i'ai vuardàt;
  ic'a suridèva, e'i vuj sans ghi'ardèva tant.

  "Se ridi ti n'jòs, nost'èsi maraveàt,"
  mi'a dit: "a lè'l to pensà da frutùt
  che tal just'l piè no la'ncjamò pojàt,

  ma 'torotòr si zira, com'ch'i'ai jodùt:
  ches chi ti jòs a son veri sostànsis
  e'a son chì pars'che'l so voto no'an finìt dut.[58]

  Ma parla pur e cròdighi a chistis;
  che la lus dal alt che contentis li ten
  chì a vòu che dutis a si tègnin fermis."

  E jò al spirit cal parèva pì ben
  dispost a contà, voltàt mi soj, dizìnt,
  com'omp che puntàt a lè tal so dizèn[59]:

  "O spirt ben creàt, che'i rajs ti stas godìnt
  da l'eterna vita, e'l ben so ti sins
  che prin di vejlu gustàt a nol s'intìnt.

  Gust i varès se adès chi sin visìns
  il nòn to t'mi dizès e da la to zènt."
  Alòra ic, pronta e cuj vuj ridìns:

  "La nustra caritàt no'a nisùn intènt
  al just di sierà'l cancel, com'la caritàt
  di che che coma sè 'vòu vej la so zent.[60]

  Com'vergine mùnia'l mont mi vev'ospitàt,
  e se la to mins sù e jù mi vuarda,
  ch'jò i soj pì bièla no ti tegnarà platàt,

  ma a riconosarà ch'jò i soj Picarda,
  che, metùda chì cun scjù altri beàs,
  beàda i soj ta la sfera pì tarda.[61]

  I nustri afiès, ca vègnin inflamàs
  doma in tal plasèj dal spirit sant,
  gust a'an di èsi'n tal so òrdin formàs.

  E stu destìn, che bas al par d'èsi tant,
  dat a ni'è stat dat pars'che trascuràt i vin
  i nustri votos, o lasàs ju vin di bant."

  E jò a ic: "Cualchicjùsa di divìn
  lùzi a s'jòt dal vustri sì bièl aspièt
  che sì tant vi cambia da com'chi'èris prin;

  e prin d'adès no mi'èri'mpensàt, puarèt
  chi soj; m'adès m'jùda se chi ti mi dìs,
  ch'al recuardàmi a mi parta dirèt.

  Ma dizmi: vualtris chi seis chì contèntis,
  no desideràjzu di zì ta un lòuc
  pì alt 'ndà che pì visìn[62] ghi sarèsis?"

  Cuj altri spirs a'a prin suridùt un puc;
  e mi'a dop'rispundùt sì tant contenta
  ca parèva àrdi d'amòu dal prin fòuc:[63]

  "Fradi, di se chi volìn a mi cujèta
  la caritàt stesa, ca mi fa volèj
  dom' se chi vin, e d'altri no n'impuàrta.

  Se di zì pì'n alt i vèsin desidèj,
  puc d'acòrdu'l nustri desidèj'l zarès
  cul volèj di chel che chì ni vòu vej;

  e chistu chì ben d'jòdi ti podarès
  s'èsi'n caritàt a'è chì necesitàt,
  e se so natùra di capì ti vès.

  Ànsi, a ghi tòcja a stu èsi beat
  tègnisi dentri dal alt volèj divìn
  par che di doj volèjs un sòu'l vegni formàt;

  sì che com'da scjalìn a scjalìn i stin
  in ta stu regno, a dut il regn'ghi plàs
  com'pur al re ch'al so volèj ni ten visìn.

  Ta la so volontàt a'è la nustra pàs:
  ic aè chel mar vièrs il cual dut s'inclìna,
  tal mont, e fin i ànzuj da ic stas creàs."

  Clar mi'èra alòr com'ducju i cjèj'èrin
  Paradìs, encja se pu la gran grasia
  dal Creatòu ducj' compàjs no la godèvin.

  Ma com'ca capita ch'un mangjà'l sàsia
  e di un'altri a resta la gola,
  che d'un si vòu e dal'altri si ringrasia,

  sì fat i'ai jò, cun fat e cun peraula,
  par capì da ic cual ch'èra la tela[64]
  che'l tèsi no l'er'encjamò zut a finìla.

  Par vita buna e grant merit a'è là,
  pì'n sù," mi'a dit, "na femina[65] che nòrmis
  a'a dat al mont par cuj sì si vistìs e vela,

  che fin al murì, dì e nòt, cun chel nuvìs[66]
  si stedi ch'ogni voto al acèta
  se fat lè cun amòu e'ntensiòns bùnis.

  Par zìghi davòu, lasàt i'ai da zovinùta
  il mont, e il so àbit[67] i'ai vistìt
  cul propòsit di vivi la so vita.

  Ma 'lòra òmis di puc bon proposit
  fòu mi'an tiràt da la dols'clausùra.
  Diu'l sa ben cuant che dopo i'ai patìt.

  E chist'altri splendòu ch'a te si mostra
  a la me destra indà cal sta ardìnt
  di dut il lùzi da la sfera nustra,

  Se che jò'i ti dìs di me, ic s'intìnt:
  mùnia a era, e ic pur a'a sì pierdùt
  il vel da chej[68] che puc'n vèvin di sintimìnt.

  Di rimètila tal mont a'an podùt,
  cuntra'l so volèj e la bun'usànsa,
  ma'l vel dal so còu jù no lè maj vignùt.

  Chista a'è la lus da la gran Costansa
  che propit dal secont vint di Soave
  dat'a la ters'e ultima potensa.[69]

  Cussì mi'a parlàt e dopo'a tacàt l'Ave
  Maria a cjantà e cjantànt'è svanìda
  com'alc ch'in t'aga scura'nglutìt a lè.

  I me vuj chel tant a l'an seguìda
  che pusìbul ghi'era, e a la fin
  si'a ziràt vièrs l'imàgin' limpida

  di Beatrìs e lì fìs a restàvin;
  ma chè cun'un lamp a'a ferìt il me sguàrt
  sì ch'in alt restà i me vuj no podèvin;

  par chel di domandàighi i'ai fat ritàrt.




  Paradìs  Cjant Cuart

  Fra doj plàs, l'un da l'altri altritànt bon
  e distant, un omp libar al morarès
  di fan prin che d'un al cjolès un bocòn;[70]

  sì'l stares un agnèl'n miès da li bràmis
  daj doj lupos crudèj, di ognùn temìnt;
  e cussì'l stares un cjan tra do dàjnis:[71]

  par chel, s'jò'i tazèvi, d'incolpàmi no'intìnt,
  ne di lodàmi; tàzi mi tocjàva,
  daj me dùbis tal stes mòut pocàt esìnt.

  I tazèvi, ma'l desidèj me s'jodèva
  tal me colòu, e'l me domandà cun chel;
  pì clar di cussì èsi nol podèva.

  Fat'a Beatrìs com'che fat'l vev'Danièl,
  da Nabucdònozor calmànt la colèra
  che rindùt lu vèva cussì tant crudèl;[72]

  e'a dit: "Ben i jòt com'ca ti tira
  u chì e u lì l'un e l'altri desidèj,
  che dìzi no ti pos se ch'ti vòus na vùra.

  Tu ti razònis: ‘Sa'l dura'l bon volèj,
  la violènsa d'altris par cuala razòn
  a ghi cjòlia merit al me desidèj?'

  E di dubità ti somèa pur bon
  il tornà da l'animis ta li stèlis,
  secònt se ca la dit il Platòn.[73]

  Tal to volèj a prèmin sti domandis
  duti dos compàgnis; ma'i vuèj par prin
  tratà la pì sindiòsa di sti idèis.[74]

  Daj Serafìns, chel ch'a Diu ghi'è pì visìn,
  Mosè cal sedi o Samuel o chel Zuan,
  l'un o l'altri, o Maria, dizìn,

  ta un'altri cjel di sigùr a no stan
  che chiscju spiris che adès ti'an jodùt
  che'n tal so èsi pì o màncu'l stes timp a'an;[75]

  ma ducjus a fan bièl il prin zir par dut,
  e ognùn al gòt, tal so mòut, il dols sta
  ta stu post dal spirt eterno intìnzut.

  Chì si pòsin jòdi, no parsè che chista
  a è la so sfera, ma coma un sen
  dal pì bas di st'alta sfera celesta.[76]

  Stu parlà 'ghi zòva pì al vustr'inzèn,
  che dom'di se ch'è sensìbil al capìs
  che'n sèguit al intelèt a si rint dègn.

  La scritùra sì a l'inteletuàlis
  facultàs vustris si adàta, e piè e man
  a Diu, altri intindìnt, ghi atribuìs;

  a la Glisia santa, cun aspièt umàn
  Gabrièl e Michèl vi rapresenta,
  e l'altri che Tubia'la rifàt san.

  Chel che Timeo da l'animis al conta
  a no lè coma chel che chì i jodìn,
  encja s'al par crodighi a se cal conta.

  Li ànimis ta li so stelis 'tornin,
  al dìs, crodìnt d'èsi da chì 'stacàdis
  cuant che natura i cuarps'vòu ca 'nfòrmin.[77]

  Ma forsi n'ocòr cussì capì se cal dìs,
  e a pol ben dàsi, encja sa no par,
  ch'intìndi nol voli robis ridiculis.

  Se'nvènsi l'intìnt lodà'l rotònt altàr[78]
  cun merit o colpa, alòra forsi
  alc di just al riva a meti al ripàr.[79]

  Mal capìt, stu prinsìpit a stuàrzi
  lè zut cuasi dut'l mont, sì che Gjove pur,
  e Mercùri e Mars nomàs son stas cussì.

  L'altr'idea da la cual no ti sos sigùr
  mancu velèn a'a, pars'che la malìsia
  so asàj no'è par rinditi impùr.[80]

  Se justa 'no par la nustra gjustìsia
  ai vuj daj mortàj, a lè pur argumìnt
  di fede e no di bruta eresìa.

  Ma cal posi'l vustri razonamìnt
  penetràighi ben ta chista veretàt,
  ti faràj contènt, com'chi ti stas volìnt.

  Sa si'a violènsa cuant che il violentàt
  a nol juda par nuja chel cal sfuàrsa,
  alòr un spirt cussì a nol ven scusàt;

  che'l volèj, sa nol vòu, no si smuàrsa,
  ma'l fa, com'ca ghi'è natural fa al fòuc,
  encja se mil voltis si gh'impòn fuàrsa.[81]

  Par chel, se chel a si plèa tant o puc,
  la fuàrsa'l jùda, e chistis cussì'an fat,
  che tornà varèsin podùt tal sant lòuc.

  Se'l volèj propit intèj al fos stat,
  com'chel di Sa'Lurìns'nta la grilia metùt[82]
  e di Musio ch'a la so man dur si'a mostràt,

  e tornà'n claustri 'varèsin sì podùt,
  so vera cjasa, na volta liberàdis;[83]
  ma'un volèj sì grant si lu'a di rar jodùt.

  E sti peraulis, si ti li'as capìdis
  benòn, il razonamìnt a'an anulàt
  ca ti varès turbàt ben altri voltis.

  Ma èco chi ti'as n'altra dificoltàt
  d'afrontà, e besòu no ti rivarès
  a svinculàti: ti restarès prin stracàt.

  Ta la to mins chist'i'ai jò lasàt imprès
  ch'anima beàda busìjs a no dis
  pars'che dongja a ghi sta a Diu stes;

  e da Picarda dopo ti sintèvis
  com'che Costànsa'l vel ghi era stada fedèl,
  sì ca somearès che chì a mi contradìs.

  Tanti voltis, fradi me, a si fa chel
  che par scjampà'l perìcul, e a malavòja,
  a si fa chel, com'chi dìs, ca lè puc bièl;

  com'Almeòn che, se pur cun pucja vòja,
  preàt dal pàri, so màri 'la copàt,
  e mòstru si'a cussì fat, cuntra vòja.

  U chì i vuèj chi ti tègnis ben pensàt
  che violensa e volèj a'nsembràsi a van
  e se cal ufìnt nol ven sempri scusàt.

  Il volèj asolùt si opòn al dan;
  ma chel tant e basta a ghi cunsintìs
  che sinò si varès pì'ncjamò malàn.[84]

  Duncja, cuant che Picarda di chel a dìs,
  dal volèj asolùt, e no d'altri[85], a'ntìnt,
  sì che tant ic che jò i dizìn robis veris."

  Dal sant flun chist l'era l'ondulamìnt
  cal sgorga da'ndà che dut'l ver'l ven;
  sì dut content mi'a fat il so razonamìnt.

  "O tu, divina, amàda dal prin ben,"
  alòr i'ai dit, "che'l to parlà m'inònda
  e scjàlda tant che sempri pì vif mi ten,

  la me afesiòn a no'è asàj fonda
  par rivà a favi grasia par grasia;
  chist lu farà chel cal jòt e pol avònda.

  Ben i jòt che maj, ma maj, no si sàsia
  l'intelèt nustri sa nol ven luminàt
  da Diu, che si no il ver maj a no si'a.

  Tal ver divìn si met[86], com'nemàl'ntanàt,
  apèn ch'a luj s'unìs; e ghi resta unìt:
  si no se'l valarèsia'l desideràt?

  Al nas par chel, com'menàdis ta li vis,
  al piè dal ver'l dùbit; e a'è natura
  ca ni pòchi sempri pì'n alt vièrs li pìchis.

  Stu chi m'invìda, chistu mi sigùra,
  madòna me, di domandàvi cun rispièt,
  di n'altra veretàt, ca mi'è scura.

  Al pòsia l'omp dà sodisfasiòn, puarèt,
  ai votos mancjàs cul fa daj altri bens
  ch'al Alt ghi somearès ognùn corèt?"

  Beatrìs mi'a vuardàt cuj so vuj plens
  di lusìgnis di amòu, cussì divìns,
  che rindùt mi soj al so splendòu intèns:

  calàs mi son i vuj, e scurìda la mins.



  Paradis  Cjant Cuint

  "S'informàda ti mi jòs dal vif amòu
  che di compàj in cjera no si jòt sen,
  sì che daj to vuj i vins dut il valòu,[87]

  nosta fati maravèjs, che chist'l ven
  dal jòdi perfèt, sì che un ben jodìnt,
  il piè al mòuf vièrs il ben jodùt ben.

  Ben i'jòt com'che za a va risplendìnt
  tal to intelèt l'eterno lùzi
  e, jodùt, dom'par luj e sempri'l va ardìnt;

  E, s'altri'l vustr'amòu al va'a sedùzi,
  altri a no lè che di chel  na olma
  mal capìda che chì si la jòt stralùzi.[88]

  Savèj ti vus se'n altri mòut, e coma,
  compensà si pol pal mancjàt voto, tant
  che di pari pas 'zèdin l'Alt e la vustr'alma."

  Cussi Beatrìs'a scuminsiàt stu cjant;
  e com'omp che tal dut dìzi si'a butàt,
  a'a continuàt cussì'l so discòrs sant:

  "Il me regal che Diu, di so maestàt
  creànt a la fat e da la so bontàt
  sì ben si riflèt e sì tant lè apresàt,

  lè stat chel di dàighi al volèj libertàt;
  che dom'li creaturis inteligèntis,
  il Signòu dùtis di chista'la dotàt.

  ‘Dès t'jodaràs, se tu ti mi seguìs,
  l'alt valòu dal voto, se cussì lè fat
  che Diu'l cunsìnt cuant che tu ti cunsìntis;

  chè, tal stabilì tra Diu e l'omp il pat,
  sacrifìsis si fa di stu tesòru,
  za minsonàt, e si lu fa cul stes àt.[89]

  Duncja, cun se a si pòsia scambiàlu?
  Se ben ti cros d'usà chel chi ti'as ufrìt,
  dal mal cal ven d'altris, fa'un bon lavòru.

  Che se chi ti dìs 'lè just ti'as za ben capìt;
  ma la Glisia Santa a da dispensa,
  contraria, si pensarès, a se chi'ai dit;

  chì alòr a'è mièj chi ti fèdis pausa
  par dàighi timp al mangjà chi ti'as mangjàt
  che d'un bon digerì nol resti sensa.

  A chel chi ti spieghi tenti ben sveàt,
  e tègnilu cont; che a no è siensa
  che di vej alc capìt ma no conservàt.

  Do robis'ocòrin par vej l'esènsa
  di stu sacrifisi[90]: la prim'è chista,
  che ca si fa[91]; l'altra 'è la promesa stesa.[92]

  Di st'ultima maj si pol dìzi "basta"
  prin da la so fìn; e di chel ti pos
  adès ben jòdi di se ca si trata:

  par chel necesàri ghi'èra ai Ebrèos
  di ufrì, encja se chel ca ufrìvin
  permutà'l podèva, com'ch'al curìnt ti sos.

  Che altra, la materia stesa, dizìn,
  a si pol forsi, chi sa, scambiala
  cu n'altra, sens'ca nàsi alc di biàsin.

  Ma che nisùn il cargu da la spala
  di so volèj'l cambi se prin voltàda
  no'è stada la claf blancja e la zala;[93]

  e ogni permutasiòn a'è 'nvalida
  se la materia vecja'nta la nova
  com'l cuatri tal sèis a no ven tegnùda.[94]

  Ma s'alc i vin che cul so valòu al va
  dut scuilibrànt cualsiàsi balànsa,[95]
  altra materia alòr' puc a zova.

  Il vot'a no lè monàda, se ben si pensa:
  fedèj bisugn'èsi, tegnìnt ben badàt
  di no fa com' Jefta cu la so promèsa;[96]

  ca sarès tant mièj sal ves dit: ‘Mal i'ai fat,'
  che, mantegnìnt, fa pèzu; e sì cretin
  jòdi ti pos che'l gran duce daj Grecs lè stat,

  che planzi a la fat Ifgenia tal so aspièt ninìn[97]
  che planzi'a fat di se i triscj' e i bojs
  ch'a un sì crudèl cult maj crodùt a vèvin.

  Tal mòvisi, Cristiàns, sèrius d'èsi i vèjs;
  no stèit èsi com'pluma a ogni vint,
  pars'che lavàs d'ogn'aga i no vegnèis.

  I vèjs il nòuf e il vecju Testamìnt,
  e'l pastòu da la Glisia ca vi guida:
  vi basta chist'al vustri salvamìnt.

  Si sintèis da la malvòja la clamàda,
  òmis bisugna chi sèdis, no piòris,
  che l'Ebreo no vi fèdi na ridùda.[98]

  No stèit com'l'agnèl fa cal lasa li tètis
  di so mari[99] e, taj so saltùs dut atìf,
  al fin a si parta 'ntòr robis brutis."

  Cussì Beatrìs a mi, com'ch'jò i scrìf;
  dopo cun tant desidèri si'a voltàt
  vièrs l'alt indulà che'l mont a lè pì vif.[100]

  Il so tàzi e'l so aspièt dut cambiàt
  la me granda voja a'an 'mutolìt
  di vèighi 'ncjamò tanti domandis fat;

  alòr, com'frecja che'l sen a ten culpìt
  prin che'l spac al vedi di tremà smetùt,
  che za rivàs i'èrin tal secont cjèl[101] i'ai capìt.

  Beatrìs i'ai chì cussì contenta jodùt
  che pì vièrs la lus di chel cjèl a zeva
  e pì e pì'l luzèva'l pianèta'n dut.

  E se'n ridi la stela si cambiàva,
  cussì 'ncja jò, che la me natura
  a tramutà sempri a mi partava!

  Com'ta na vasca di pès, calma e pura,
  atràs 'son i pès a chel cal ven di fòu,
  e vièrs chel pàscul a van cun primùra,

  cussì un mijàr jodùt i'ai jò cun splendòu
  vignì vièrs me, e d'ognùn si sintèva:
  "Eco chel[102] che pì grant'l farà'l nustr'amòu."

  E propit com'c'ognùn vièrs nu'l vegnèva,
  jòdi'l feva'l spirt di contentèsa plen
  ta la lus clara che in luj 'splendèva.

  Di chel che chì a taca, letòu, pensa ben
  coma chi ti ti sintarès tormentàt
  se di zì avànt i no farès pì sen;

  e t'jodarès tu com'che desideràt
  i vevi da lòu di sinti com'ca èrin,
  cussì com'ch'ai me vuj si vèvin mostràt.

  "Beàs chej che, com'te, i tronos a jòdin
  dal triònf eterno par vej la grasia
  vuda prin che la milisia[103] 'bandònin!

  Cul lustri che par dut il cjèl si spasia
  impiàs nu'i sin; e si ti desìderis
  di nu savèj, ti dizarìn se che chì si'a."

  Cussì a mi'a un di chej sans di spiris
  dit; e alòr Beatrìs: "Domanda pur,
  e crodighi com'a divìn'peràulis."

  "Ben jò i jòt com'chi ti t'inglùsis sigùr
  tal lùzi che daj to vuj a ti ven fòu
  e che'nflamàt'l ven dal to ridi pur;

  la me mins, bunànima, savèj a vòu
  cuj chi ti sos, e parsè che chì ti àrdis,
  ta la sfera che d'altri[104] a risèif'l luzòu."

  Sti peraulis ghi'ai dit a la lus, e dretis,
  che prin mi veva parlàt, e ic luzìnt
  pì di prin si'a fat, e tant, al sintilis.

  E com'il soreli ca si plata ridìnt
  di masa lus, com'che'l cjalt'l ten roseàt
  chel vel di vapòu ca lu sta cujerzìnt,

  pal so grant gjoldi mi si tegnèv'platàt
  dentri'l so raj luminous il spirit sant;
  e cussì rispundùt mi'a, in se dut sieràt,

  ta la maniera cal cjanta'l pròsin cjant.[105]




  Paradis  Cjant Sest

  "Dop'che Costantìn l'acuila 'la voltàt
  cuntra'l cors dal cjel, che ic a vev'seguìt
  davòu l'antìc[106] cun Lavinia maridàt,

  sent e sent'àjs e pì, tal lontàn limit
  d'Europa l'usièl di Diu si vev'tegnùt
  ta l'altùris da'ndà ch'l'era prin[107] partìt;

  e da l'ombra da li plumis sàcris, dut
  il mont da lì 'la governàt, di man a man,
  e plan plan ta la me man lè sì vegnùt.

  Sèzar i soj stat, e i soj Gjustiniàn,
  che par volèj dal Signòu, benevolènt,
  li lègis i'ai ben rafinàt, di me man.[108]

  Ma prin ch'a l'opera i stes lì atènt,
  ch'una natura[109] Crist al ves, e no dos,
  i crodèvi, e di chist i'eri content;

  ma alòra'l benedèt Agapitos,
  màsimo pastòu, a la fe' sincera
  indresàt mi'a cu li peràulis sos.

  Crodùt ghi'ai, e se che so fede a'era,
  sì clara i'ai jodùt com'chi'ai sempr'jodùt
  ta na contradisiòn la falsa e la vera.[110]

  Apèn che cu la Glisia i piè i'ai movùt,
  par so grasia Diu a mi'a ispiràt
  il gran compit[111], e dut'n lui mi soj metùt;

  al me Belizar li àrmis ghi'ai fidàt,
  e chist'al cjel stes a ghi'a plasùt[112] sì tant,
  ch'al lavoru[113] pì 'ncjamò mi soj butàt.

  Par rispundi a la prin domanda[114], pì avant
  n'ocòr chi zedi; ma la so condisiòn
  a mi costrìns a zìghi pì in davant

  par chi t'jòdis cun se sorta di razòn
  ca si mòuf cuntra chel sacrosanct di sen[115]
  tant chel ca lu fa so com'chel ca lu opòn.[116]

  Jot cuanta e cuala virtùt ca la fat den
  di riverensa; e dal moment'a tacàt
  che Palànt lè muart par conferìghi'l regn.

  Tu ben ti sas che'n Alba a si'a'ncjasàt
  par trezinta àjs e pì, fin che fin'n fin
  dom'par luj i tre e i tre a'an lotàt;[117]

  cussì pur dal mal da li Sabinis fin
  al dolòu di Lucresia ben i ti sas
  com'ch'i sièt re vinsùt 'an dut il visìn.[118]

  Ti sas pur se ca la fat[119] cuant che taj bras
  daj Romàns partàt lè stat cuntra Pir e Bren
  e cuntra comùns[120] e principalitàs;

  e da chì'l ven'l Torcuàt e'l Cuìns, cal otèn
  daj cjavielàs'l nòn[121], e i Decjus e i Fabius,
  famous, che di lodà volentèj ghi ten.

  A cjera 'son i Arabs da luj stes metùs
  che davòu di Anibale a'an pasàt
  chej valòns alpìns da l'àghis tos, Po, scorùs.

  Sot di luj, da zovinùs, a'an trionfàt
  Sipiòn e'l Pompèo; e là che nasùt
  ti sos, sot'l Fièsul[122], tant amàr l'èra stat.

  'Lòr, al timp che dut'l cjel la volùt
  a so mòut rindi dut'l mont serèn,[123]
  Sèzar 'la cjolt e, Roma volìnt, tegnùt.

  E chel che fat a la dal Var fin al Ren,
  Jodùt'an l'Isàr a l'Er, com'pur'l Sena
  e ogni val in dà che'l Rodàn lè plen.[124]

  E chel che fat 'la dopo'vej lasàt Ravèna
  e saltàt'l Rubicòn, di un svualà lè stat
  tal che ne bocja 'pol contà ne pèna.

  Dut armàt si'a dop'vièrs la Spagna voltàt
  e, pasàt Duràs, Farsàlia 'la bastonàt,
  sì che fin tal Nil cjalt'l dolòu lè rivàt.[125]

  Vièrs Antandri e'l Simoènt si'a 'lòr aviàt,
  jodìnt pur'l post 'ndà ch'Etore'si cuba[126]
  e tant dan al Tolomèo ghi'a dop'fat.[127]

  Da là com'un folc si'a butàt su Juba;
  l'àlis 'la dop'spleàt, viers la Spagna zint,
  par fa tàzi la pompeana Tuba.[128]

  Di se che cul sen'la fat'l duce, ten a mint,
  Brutus cun casio tal'Infièr al bàja,
  e Perugia e Modena lì, tant patìnt.

  Cleopatra pur'a planzùt, pì di na scaja,
  e, da chel scjampànt, da'un madràs velenòus
  si'a fat becà, murìnt cajnànt da sta plàja.

  Fin al Mar Ros chist 'la sfueàt i colòus;[129]
  e'n dut'l mont la partàt tanta pas
  che'l templi di Zan[130] lè restàt silensiòus.

  Ma se che stu sen--e di luj jò'i no tas--
  prin fat'l veva, e di fa'i restàva pur
  taj terèns che da luj 'èrin dominàs,

  in tal jòdi al dovènta puc e scur,
  se'n man al Ters Sèzar[131] a si lu mira
  cun vuli clar e afièt amòndi pur;

  che la granda gjustìsia ca m'ispìra,
  concedùt ghi'a, par man di chel minsonàt,[132]
  la gloria di vendicà la so ira.[133]

  E chì ti pos ben tènti maraveàt:
  pi tars cun Tito a fa vendeta lè zut[134]
  da la vendèta dal tant antic pecjàt.

  E cuant che'l dint longobart 'la muardùt
  la Glisia Santa, sot da li so àlis
  a vinsilu Carlo Magno si'a metùt.

  Adès gjudichèa tu che figùris
  ch'jò i'ai acusàt, e'i so fàj
  ch'an causàt duti li vustri malòris.

  Il prin[135] di lòu al sen public i gìlios zaj
  a contrapònin, e'l secònt l'altri'l sostèn,
  sì che cuj che tal just 'lè no si sa maj.

  Ca fèdin i Ghibelìns, sot altri sen
  ca fèdin pur; parsè che'l mal sempri chel
  al seguìs che dal just pì lontàn si ten;

  e ca no lu bàti stu Carlo novel[136]
  cuj so Guelfs; ma che tant'l temi li sgrìfis
  ch'al pì grant leòn a ghi'an gjavàt il pel.

  I fiòj a'an belzà planzùt tanti voltis
  par colpa dal pari, ma no'è da crodi
  che pal so gilio Diu'l cambi plùmis!

  Plena di spirs sta stelùta si pol jòdi,
  spirs bòjs, ca si son tegnùs indafaràs
  par ch'onòu e fama davòu ghi stèdi:[137]

  e cuant ch'i desidèjs 'vègnin chì pojàs,
  dal just deviànt, a'è encja just che'i rajs
  di amòu puc vièrs l'alt a vègnin alsàs.

  Ma cuant chi misuràn i nustri guadàjs
  ai nustri mèris, lì a'è contentèsa,
  pars'ch'i savìn ch'ai mèris a son compàjs.

  Par chel a'è ch'in nu la viva gjustìsia
  tant ni dulsìs l'afièt che maj no podìn,
  ma propit maj, tramutàlu'n malìsia.

  Da pì vòus dolsis nòtis a si sìntin;
  cussì divièrs scjalìns in nustra vita
  bun'armonìa ta sti ròdis[138] a crèjn.

  E ben dentri di chista margarita[139]
  a lus la lus di Romeo, che di bièl
  tant'n veva, ma puc gradìt e basta.[140]

  Ma i Provensàj che inflamàt'vèvin chel
  omp, ridùt a'an[141], e mal al cjamìna
  chel che dan si fa criticant d'altris il bièl.

  Cuatri fiis al veva, e ogn'un regina,
  Raimont Beringhier, dùtis maridàdis
  da Romeo, persona ùmil e buna.

  Puc dopo, il cont[142], movùt da cjacaris,
  il cont ghi'a domandàt a chist'omp sant
  ca ghi veva tornàt sièt e sinc par dèis.[143]

  Alòr lè partìt stu vècju, lambicànt,
  e se'l mont il grant còu cal veva'l savès,
  di com'che di dì'n dì'l zeva lemosinànt,

  tant pì di se cal fa a lu lodarès.





  Paradìs   Cjant Siètim

  "Osanna, sanctus Deus sabaòth,
  superillustrans caritate tua
  felices ignes horum malacoth!"

  Cussì al ritmo di stu cjant chistu'a
  si'a voltàt, cjantànt luj stes sta sostansa,
  fazìnghi, a ducju doj i lumìns[144], copia:

  e chist e chej, al sun di sta sostansa,
  movìnsi svels com'il luzòu di falìscjs,
  son subit svanìs ta la distansa.

  "Sù," mi'ai dit, "faighi pur li to domandis!"
  "Dizghi," mi dizèvi, "a la me madona
  che la sèit'mi cjoj cu li so dolsis gotis."

  Ma che riverensa ca s'imparòna
  di dut me stes, cun chel Be e chel trìs,
  colà mi feva'l cjaf, coma un mona.[145]

  Sì stupidìt mi'a'un puc lasàt Beatrìs,
  e a dop'tacàt, cun bocja tant suridìnt
  che content varès fat encj'un omp'n flamis:

  "Il me alt parèj infalìbil esìnt,
  com'che vendeta justa punìda a ven
  cun gjustìsia, i vuèj zì chì esponìnt;

  i dislearàj'l grop che'n dubit ti ten;
  tu scoltimi ben, che li me peràulis
  grandi veretàs ti partaràn a sen.

  Par vej "no" dit al alt no da li stelis
  che frenàlu 'volèvin, l'omp maj nasùt[146]
  'la se stès danàt, e danàt ducju'i altris;

  l'umanitàt 'a dop'la salùt pierdùt
  e par tancju sècuj'e restàda'n grant eròu,[147]
  fin ch'al bon Diu vignì jù ghi'a plasùt.

  indà che la natura, dal so fatòu
  lontanàda, a sè unìt'la'n persona
  doma cul àt dal so eterno amòu.

  Adès alsa'l cjaf a chel ca si razòna.
  Sta natura, al so fatòu unìda,
  creàda a era sincera e pura;

  ma par fal so'è stada dop' butàda
  fòu dal paradìs, ma a'è ic ca si'a sbandàt,
  e fòu dal ver e dal la vita 'è restada.

  Duncja, la pena che la crous a ghi'a dat,[148]
  s'a la so natura umana si misura,
  nisùn in mòut cussì just a'a maj becàt;

  ma nisùn'ofèsa'è stada sì dura
  se ben si pensa a chel[149] ca la sufrìva,
  ch'in se al veva cjolt sù sta natura.

  D'un àt do robis vignì fòu s'jodèva:
  a Diu'e ai Ebreos ghi'a plasùt na muàrt;
  par chel 'l mont 'la tremàt e'l cjel si vierzèva.[150]

  Ti jòs cussì ca no è nuja di stuàrt
  cuant ca si dis che na justa vendèta
  vendicada 'e stada da magistràt[151] pì fuàrt.

  Ma jò'i jòt adès che la to mins, streta
  dal pensèj, a sleà un grop a sta tentànt,
  e di sleàlu cun gran vòja a si speta.[152]

  Ti dìs[153]: ‘Ben i capìs se chi staj scoltànt;
  ma'i no capìs la sièlta che Diu 'la fat
  di salvàmi cun'un sacrifìsi sì grant.'

  Stu mistèri, fradi, ghi resta platàt
  ai vuj di ducjus chej ca no'an l'inzèn
  cal ven da la flama d'amòu maduràt.

  Ma pa la razòn stesa che chistu sen[154]
  tant al ven oservàt ma puc a si capìs,
  ti dìs jò pars'che pì d'altris l'era degn.

  La divin' bontàt ch'a l'invìdia 'ghi dìs
  ‘Va via!', in se ardìnt a sfavilèa,
  mostrànt cussì li eterni belèsis.

  Chel che'n tal mòut da ic si distilèa
  dopo a no la pì fin, ch'a no si mòuf
  pì'l so sen cuant ca lu sigilèa.[155]

  Chel che da ic sensa mediatòu al plòuf[156]
  lìbar a lè, parsè ca no ghi sta sot
  di chel che'n tal mont creàt a lè alc di nòuf.[157]

  Pì ch'a ic si visìna, pì ic si la gòt;
  e pì ch'al benvolèj divìn, ch'a dut'i da lus,
  ghi somèa,  e pì luzìnt si lu jòt.

  A pol vantagjàsi di ducju scju frus[158]
  l'umana creatura; e s'un'l mancja,
  alòr la nobiltàt so a si ridùs.

  A piert la so libertàt cuant ca pecja
  e tant mancu a ghi somèa al pì grant ben,
  parsè che dal so lustri puc s'imblàncja;

  e la so dignitàt maj pì a otèn
  s'a no'mplenìs di nòuf il vuèit da la colpa,
  cuntra'l mal gjòldi, cul sufrì just e plen.

  Vustra natura, dut' restàda'n colpa
  pa la pècja d'Adàm, da sti dignitàs,
  com'dal Paradìs, fòu'era--orìbil colpa!

  E maj pì--sint ben!--a varès di nòuf pàs
  e a tornarès a vej chisti virtùs
  sensa vej scjavasàt un di scju pas:

  o che Diu stes, perdonànt, sti virtùs
  ridàt ghi vès, o che l'omp stes sacrifìs'
  fat'l vès par vej di nòuf i bens pierdùs.

  Punta'l vùli adès dentri dal abìs
  dal consèj divìn, e ten'lu pì chi to pos,
  ta la sostansa dal me razonà, dut fìs.

  L'omp a nol podèva cu li fuarsis sos
  maj sodisfà, umil doventànt sì tant
  cul pentimìnt pal pecjàt ca lu veva scos,

  cuant che , disubidìnt, sù'l volèva zì tant;
  e chist'lè'l parsè che l'omp no la podùt
  cu la so salvasiòn besòu zì avànt.

  Diu duncja a la mòut so dovùt
  l'omp ripartà ta la so justa strada,
  e usà gjustìsia e pietàt la volùt.

  ma pars'che l'opera a'è tant pì gradida
  da chel ca la fa, cuant pì a mostra
  la gran bontàt di'indà ca è vegnùda,

  il divìn benvolèj, che'l mont al lustra,
  di fasi avànt cun ogni so via
  par ripartàvi'n alt a si'a dat cura.

  Ne tra l'ultima nòt e'l dì ch'a dut ghi'a dat via
  un suseguìsi di tanti grandi robis
  maj no lè stat fat, da'un o d'altra via.[159]

  Al podèvia Diu fa robis pì grandis
  che ufrì se stes par che l'omp tornà'n alt'l podès
  pì'ncjamò che dal so perdòn vièrzi l'àlis?[160]

  Ogn'altra via bastàda no'i sarès
  a la gjustìsia se'l fiòl di Diu, puarèt,
  se umiliànt, incarnàt a no si vès.

  A'mplenì'l to desidèj adès mi met
  e'n dav`ou i torni un punt a mèti'n clar,
  ch'jòdilu pur ti ti podis, bièl e net.

  Tu ti dis, ‘L'aga jò'i jot, e'l fòuc pur mi par,
  e l'aria e la cjera e li so mistùris
  si coròmpin e a durin un timp avàr;[161]

  E sti robis'èrin pur lòu creaturis;
  pars'che, se chel che dit lè stat l'era ver,
  da corusiòn 'vèvin d'èsi sigùris.'

  I ànzuj, fradi me, e stu post sincèr
  'ndà chi ti sos, si pòsin dìzi creàs,
  cussì com'ca son, tal so èsi intèr;

  ma i elemìns stas da te nominàs
  e che robis che grasis a lòu si fan,
  da virtùt creàda a son informàs.[162]

  Creàd'è stada la materia che lòu a'an;
  creàt 'lè stat chel che dat ghi'a li formis
  ta li stelis che atorotòr ghi van.

  L'anima d'ogni bestia e dal li plantis
  a ven dal so podèj al àt[163] tiràda
  dal raj e dal motu da li lucis santis;

  ma la vita vustra vi'è ispiràda
  dal pì alt Ben, chel stes, ca la 'namòra ?"
  di sè sì ch'an sè sempri a rest'atiràda.

  E chì di argumentà n'ocòr na vura
  par ben capì la vustra resuresiòn:
  cuj aja fat, pensa, la vustra cjar ta l'ora

  cuant che i prins genitòus stas fas a son.





  Paradìs  Cjant Otàf

  Na volta'l crodeva'l mont, cun perìcul,[164]
  che la bièla Ciprina'l ruvìnt amòu[165]
  difondès, zint atòr dal ters episìrcul;

  pars'che no dom'a ic ghi fèvin l'onòu
  dal sacrifisi e dal grant venerà
  li zens antìchis in tal antìc eròu;[166]

  ma ghi tegnèvin Diòn e Cupid d'onorà,
  chista par mari e chist'altri par frut,
  che Didòn'l veva fat d'Enea 'namorà;

  E cun chista[167] i tachi e cun so virtùt,
  pa la cual il nòn ghi'an dat a la stela
  che bunòra o tars luzìnt'l sol a mira dut.

  No saj propit com'chi eri rivàt u là;
  ma d'èsighi dentri capìt i'ai dal fat
  che la madona me era 'dès pì bièla.

  E com'che falìscja'n flama si ten vuardàt
  e com'che'nta vòus ben si sint na vòus
  ch'atòr di che ferma ben si ten notàt,

  jodùt i'ai pì lucis ta stu post luminòus
  mov'si'n zìru, chi pì chi mancu corìnt,
  secònt, i crot, l'interno so jòdi presiòus.[168]

  Da nula frèida maj vignùt jù lè'un vint,
  visibil o no, dal mov'si tant festìn,[169]
  che lent ghi'ves parùt tal so muvimìnt

  a chel che u chì ogni lumìn divìn
  jodùt al ves vignìni'n cuntra, lasànt
  il zìru 'ndà cal sta ogn'alt serafìn;

  e fra chej ch'èrin pì daj altris'n davànt
  ‘Osàna' si sintèva, sì ch'in sèguit
  di sinti di nòuf i'ai sempri volùt tant.

  Vièrs me lè 'lòr vegnùt un di lòu sùbit
  e cussì 'la tacàt: "Dùcjus si prestàn
  a dati plasèj, ognùn a l'altri unit.

  Nu'n zìru'i zin cuj Principàs[170] che'n cjèl a stan
  di un zìr e di un zirà e di desidèjs
  che tal mont za dit ti'as, e a no ti'è stran:

  ‘Voi che'ntendendo il ters cjèl i movèjs'[171]
  e'i sin sì plens d'amòu, che pal to plasèj
  na dolsa pas ghi din ai to desidèjs."

  Dop'che cun riverensa i me vuj a chej
  da la madona me a si son ziràs
  e d'ic sigùrs si son sintùs e tant mièj,

  a la lus ch'ufrìt si veva si son voltàs,
  e alòr "Cuj sèizu[172] vu?" ghi'a domandàt
  cun vòus rota da'un còu cal batèva da mas.

  E cualicuanti fiestas jodùt i'ai ch'a fat
  pa la gran contentèsa, che pì sglonfa[173]
  encjamò a si'a fat cuant ch'jò i'ai parlàt!

  Cussì fata mi'a dit: "Jù tal mont timp fa
  puc timp i'ai godùt; ma se pì lunc'l fos stat
  vut no si varès'l mal ca no si pol disfà.[174]

  Da te mi ten la me 'legrèsa platàt
  che d'intòr dut luminàt a mi sièra
  com'cavalèj da la so seda fasàt.

  Asàj ben volùt ti mi'as la jù'n cjera;
  che se pì al lunc i fos stat, ti varès mostràt
  dal me benvolèj la pì bièla sièra.[175]

  Chel trat da la riva sinistra lavàt
  dal Rodàn dopo ca s'unìs cul Sorga,
  part da li me cjeris'l sarès doventàt,[176]

  cun che part da l'Ausonia[177] cussì carga
  di poscj' com'Gaeta, Bari e catòna
  da 'ndà che'l Tront, e'l Vert, in mar al sgorga.

  Za mi luzèva tal cjaf la corona
  di che cjera dal Danubio tajàda
  dop' che li rivis todèscjs'l bandòna.

  E la bièla Trinacria, fruzinàda
  tra Pachìn e Peloro, insìma'l golf
  che da Euro'l risèif la pì gran menàda,[178]

  no da Tifeo ma doj vapòus di solf,[179]
  i so res a varès encjamò spetàt,
  nasùs par me[180] da Carlo e da Ridolf.[181]

  se'l brut governà, che sempri ateràt
  il popul sclaf al ten, alòr nol varès
  il sigà di Palermo--‘Morèit!'--causàt.[182]

  E se me fradi fin d'adès chist al jodès,
  da la crumìra miseria daj Catalàns,
  par no ufìndiju, lontàn si tegnarès;[183]

  e'a è mièj ca si sbaràsi daj so malàns,
  o di chej d'altris, sì ch'a la so barcja
  cargus no si ghi meti masa pesàns.

  luj, che di largjèsa'n davèva pucja
  --no coma'l pari--tant bisùgna'l varès
  di zent che'l ben daj altris a no stòrcja." [184]

  Sicòma che jò'i crot che dut'l gjoldi stes
  di che'l to parlà, o siòr me, m'implenìs,
  là'ndà ch'ogni ben al tàca e finìs, adès

  lu aprèsi jò com'che tu't'lu godis,
  e pì'ncjamò'lu got; e chist pur mi'è cjar,
  che stu gjoldi in Diu stes ti lu miris.

  contènt com'chi ti mi'as fat, rindimi pur clar,
  sicòm'ch'a dubità parlàt ti mi'as movùt,
  com'che da mari dolsa'l pol èsi un frut amàr."

  Chist'jò a luj; e luj a mi: "Se jò'n dut
  ti mostri'l ver, a se chi ti domandis
  vièrs il to vùli, da tègn'lu ben jodùt.

  Il ben che dut il regn che tu ti scalis
  al volta e'l fa contènt, ghi da pur virtùt
  cu la so providènsa a sti grandi stelis.

  E no son doma curàdis par dut
  li natùris che la mins 'an perfèta,
  ma dut il so èsi e la so salùt:

  e par du là che chist'arco al saèta,
  ghi cola la frecja ta predestinàt fin
  com'se tal so sen fos mandàda, e dreta.

  Se cussì no fos, il cjel ca ti è visìn
  al produzarès na sorta di efiès
  che pì che art a sarèsin un casìn;

  ma chist nol pol èsi, se i intelès
  ca mòvin sti stelis no son difetòus
  o lè difetòus il prin[185], ca no ju'a fas perfès.

  Vutu chist jòdi ta'un mòut pì luminòus?"
  E jò: "N'ocòr, chè impusìbil mi par
  che'l mont ta chel ch'a d'èsi'l sedi estroùs." [186]

  Alòr luj: "Nol sarèsia pal omp amàr
  se tal mont a  nol vès da èsi civil?" [187]
  "Al sarès par luj," i'ai dit, "un brut afàr."

  "E chel al pòsia èsi pur tant pusìbil
  pal omp la jù, sensa vej pì ufìsis?
  Sens'altri no, se ben vi dis Aristotil."

  Cussì a la deduzùt chisti robis
  fin a concludi: "Altritànt different
  a'duncja d'èsi d'ogni causa la radìs:

  sì che un Solòn'l nas, n'altri Sers, potent,
  un'altri Melchizedech e n'altri chel
  che'l fì pierdùt'la, zut su'n aria'mpasiènt.

  La natura rotonda ca è sugèl
  pa la mortàl cera ben a fa la so art
  sensa distìngui fra un o altri ostèl.[188]

  Par chel a par ch'Esau nol fedi part
  da la siminsa d'Jàcu; e'l ven Cuirin
  di sì vil pari ca si lu dis di Mart.

  La natura generada'l so cjamìn
  farès compàj e sempri di chel daj paris
  se'n miès a no si metes il volèj divìn.

  'Dès ben t'jòs se che prin no ti rivàvis:
  ma pars'che d'jòditi pì content mi plas,
  d'un corolàri i vuèj chi ti t'insiàrpis.[189]

  Se pucja furtuna in zìru a cjatàs
  la natura, com'ogn'altra siminsa
  ta cjera'ngler`ada, no dares risultàt.

  E se il mont la jù ben a ghi pensa
  a l'inclìn natural che natura'npon,
  di mala zent'l mont' resta sensa.

  Ma vualtris i pocàis ta la religion
  un ca lè nasùt par partà  la spada,
  e re i fèis un che di predicjà lè bon:

  par che il vustri pas lè fòu di strada.





  Paradìs  Cjant Nonu

  Dop'che'l to Carlo, O bièla Clemensa,
  in clar mi'a metùt, contàt mi'a daj ingàns
  ca dovèv'risèvi la so simìnsa;

  ma 'la dit: "Tas, che'l timp dut'l ten ta li so mans";
  sì ch'altri dìzi no pos che cul zì'n davànt
  il just lamìnt si alsarà daj vustri dans.

  E belzà la vita di chel lustri sant
  voltàda si'era al Sol[190] ca la'mplenìva
  coma chel ben che dut al sodìsfa tant.

  Ah brut'animis che propit no vi và
  di vièrzi a stu gran ben i vustri còus,
  ma di mostràighi vustra vanitàt viva!

  E èco la un'altri di chej splendòus
  viers me vignì, e che plasèj'l volèva
  dami s'jodèva dal so cuarp luminous.

  "Il me desidèj alòr sodisfa ben,
  spirt beàt," ghi'ai dita, "e dami prova
  ch'in te rifletùt s'jot se che pensàt i ten!"

  Alòr la lus ch'encjamò mi'era nova,
  dal so profont, da'ndà che prin'cjantàva,
  com'un'a dit che di fa dal ben ghi zova;[191]

  tal italic toc di cjera cal tocjava,
  in tal so èsi salvàdi, dal Rialt
  fin là che'l Brent e'l Piave pur'l nasèva,

  un culinùt a si alsa, no tant alt,
  da'ndà ch'jù na torcja[192] era vegnùda
  ch'a sta cjera ghi veva fat grant asàlt.

  Da la stes'radìs i soj pur jò nasùda:
  Cunìsa i soj, e u chì i lùs cussì tant
  par ca ni vev'sta lustra stela[193] vinsùda;

  ma contènta i soj cuant chi vaj recuardànt,
  sens'fastìdi, la causa dal me destìn;
  che'l comùn pòpul forsi nol capirès tant.

  Di stu presiòus gjojèl[194] ca mi sta visìn
  u chì, tal nustri cjèl, dut luminous,
  Gran fama'è restàda; e'i la godarìn

  encja taj sècuj da vignì, la so vòus:
  jòt che se l'omp'la di fàsi ecelènt,
  di cambià'l vivi'la d'èsi volonteròus.

  E a chistu adès no ghi pensa la zent
  ch'entri'l Tilimìnt e l'Adige a'a vut,
  no pintimìnt ma misèria a plen, sta zent;[195]

  ma'mòndi prest Padova ta la palùt
  a cambia l'àga che Vicens'a bagna
  pars'che fa'l so volèj li so zens no'an volùt;

  e'ndà che'l Sil al Cagnan si compàgna,
  un tal sioràt[196] a s'jòt cal va a cjaf alt,
  ma puc pì'l godarà la so cucàgna.

  Feltro'l planzarà pur il viliàc asàlt
  dal so danàt di vescul, cussì schifòus
  ch'in Malta maj un simil la fat il salt.[197]

  Masa'l sarès il caretèl voluminous
  cun dut chel sanc risevùt daj Ferarèis,
  che di pesàlu'sarès na bièla crous,

  cal regalarà chistu predi cortèis
  par ingrasiàsi cuj Guelfs, e scju regàj
  al paìs stes no ghi sarèsin di pèis.[198]

  Chej lasù, chi clamàjs Tronos[199], spièlis specjài
  a son che lùs ni dan dal Diu gjudicànt;
  sì che just ni par se che contàt i'ai."

  Chì ic a'a tazùt, e a mi'a parùt tant
  ch'altri a pensàs, par via dal bièl bal
  che di nòuf 'veva tacàt, com'pì avànt.

  L'altra gjòja[200], ca mi'era tal e cual
  presiòsa com'la prima, jodùt i'ai
  com'cuant che'l raj'l bat s'un rubìn balascàl.[201]

  La sù'l godi si esprìn cul splendòu dal raj
  com'ch'è cul ridi; ma la jù[202] si scurìs
  pì e pì'l spirt secònt il pèis daj so maj.

  "Se che Diu al jot, tu ti lu jòdis,
  spirt beàt," i'ai dit; e a'è roba 'lòr justa
  che'i volèjs sos daj tos no saràn làris.

  La vòus to, duncja, che il cjèl a'nfièsta
  sempri cun chel dols cjantà di chej fòucs beàs
  che cu l'àlis sèis a la frarèsca ju fan sta,[203]

  parsè no tègnia'i me desidèjs sodisfàs?[204]
  Jò no spetarès pa la to domanda
  se in te, coma tu in me, i entràs." [205]

  "La pì gran val" a'lòr tacàt, "in dà
  che dal di fòu a sbìcjn li àghis
  di chel mar[206] che dut'la cjera'nghirlànda,

  cuntra'l sorèli, tra oposti spiàgis,
  tant si espànt cal dovènta meridian
  là che orizònt prin ti lu jodèvis.[207]

  Da la spiàgja di stu mar i'eri jò paesàn
  tra l'Ebrèo e'l Macra, che par un tocùt curt
  a spartì al va'l Genovèis dal Toscàn.

  Il stes tramònt a si jot e il stes ort
  da Busìa fin al post d'indà ch'jò'i ven,
  che cul so sanc al veva scjaldàt il puàrt.[208]

  Folc mi clamàva che zent che l'inzèn
  veva di savèj'l me nòn; e chistu cjel
  di me'l cjoj'l sen, com'ch'jò'l so splendòu i otèn;

  che pì no'a maj ardùt la fia di Bel--
  dant dolòu a Sicheo e a Crusa--
  di me, fin che sì ghi zova'l zòvin cjavièl;[209]

  ne pur che Rodopea che delùsa
  a'è stada da Demofònt  ne Èrcul
  cuant che d'Jòle tal còu'l jodèva la musa.

  Chì 'no si pentìn, ma i ridìn, no cul
  sens da la colpa, ch'a mins a nol torna,
  ma par chel che dut'l prejòt, fin tal so pìsul.[210]

  Chì i gjoldìn di che art ca adòrna
  dut'l dapardùt e che ben mi mostra'l ben
  pal cual la jù'l mont a chel chì'l torna.[211]

  Ma par che ogni to desidèj a plen
  ti godis di se ca nas ta la sfera,
  di parà pì avànt alòr mi convièn.

  Savèj ti vus cuj ca'è'n ta sta lumièra
  che visìn sì tant mi sintilèa,
  com'raj di sorèli in t'àga clara.

  Èco, la dentri si trancuilizèa
  Raab; e ic, al nustr'òrdin unìda,
  a chel ghi dà na luminosa maravèa.

  Da stu cjèl, 'ndà che l'ombrèna'è puntàda
  che'l vustri mont al fa, prin ch'altr'anima
  dal trionf di Crist asùnta a'è stada.[212]

  A'è stat tant just elevàla par palma
  ta un daj cjèj pa la granda vitòria
  otegnùda cun l'un e l'altra palma,

  pars'che ic a'a favorìt la prin' Gloria
  di Gjosuè in ta la Cjera Santa,
  che puc ghi mesèda'l papa la memoria.

  La to sitàt, che cjasa'è dut'cuanta
  di chel che prin si'a voltàt cuntr'l so fatòu[213]
  e che pa l'invidia so zent a plans, e tanta,

  a prodùs e a spant chel maladèt di flòu[214]
  che straviàt'la li piòris e I agnèj
  par vej cambiàt in lupo[215] il so pastòu.

  Par sti razòns i gran mestris i Vanzèj
  'bandònin, studiànt invensi i Decretàj[216]
  com'che daj margins sos n'idea si pol vej.

  Chistu a'ntìndin Papa e cardinàj:
  a no van i pensèjs sos a Nazaret,
  'ndà che l'Ànzul li gran novis lè zut a daj.[217]

  Ma il Vaticàn e ogn'altri elèt
  di Roma ca son stas fas semetèri
  da che canàjs che seguìt'an Pieri, puarèt,

  fra puc lìbars saràn da l'adultèri.[218]




  Paradìs  Cjant Decim

  Vuardànt in tal propri Fì cun chel Amòu
  che dols l'un e l'altri'n eterno al tira,
  il prin, che pì grant dal dìzi lè'l so valòu,

  in dut'l spirt o roba che tal mont sempri'a zira,
  tant òrdin a la creàt che maj nisùn
  nol pol tègn'si da godi sè cal mira.[219]

  Vualtris chi lezèis alsàit duncja, ognùn,
  i vustri vùj cun me la sù ta che part
  'ndà che'i doj mòtus[220] s'incròzin, ogni un;

  e lì, letòu, taca a mar'veàti da l'art
  di chel mestri ch'in se sempri al àma
  tant che di dut e'n dut a si ten necuàrt.

  Jòt com'che da chel punt lì si diràma
  di sbiègu'l sìrcul che'i pianès al parta,
  par dàjghi plasèj[221] al mont ca ju clama.

  E se la so strada a no fos stuàrta,
  tal cjel si varès na vura di virtùt 'nvàn
  e ca jù cuasi ogni fuarsa muàrta;[222]

  e se dal zì dret pì o mancu lontàn
  al fos il partì[223], tant a ghi mancjarès
  ca jù e pur la sù dal ordin mondàn.

  'Dès resta pur tal to banc, tu chi ti lès,
  e'n davòu vuàrda par gustà chel pì avànt,[224]
  se content ti vus restà, coma adès.

  Mangja pur di se chi ti'ai metùt davànt;
  che dàjghi mi tocja dut'la me cura
  a che materia ch'jò chì i staj contànt.

  Il pì grant ministro da la natura
  che cu la so virtùt il mont al stampa,
  e che cul so lustri'l timp a mi misura,

  cun chel unìt[225] ch'jodùt ghi vin za la stampa,
  a si ziràva sempri pì pa li spirals
  indà che pì e pì prest[226] gh'jodìn la stampa;[227]

  e jò chì cun luj; ma d'èsi ta scju poscj' als
  rivàt no m'eri necuàrt, com'ch'un no si rint
  cont daj prin'pensèjs prin che za a son als.[228]

  Beatrìs a è chè che pì svelta dal vint
  mi mena di ben in mièj cussì ta'un lamp,
  che'l so àt a no si pol jòdi tal timp.[229]

  Chel che lì a l'era, il luzòu dal lamp
  da vej'l veva lì che tal sorèl' jodèvi,
  che no'l colòu, ma'l lustri ghi deva'l stamp!

  Chì jò ne'nzèn ne art 'nvocà'i podèvi
  par dìzi chel che dom'l'imaginà lè dur;
  ma crodighi si pol, e bramà d'entràvi.

  E se l'imaginà nustri'l resta al scur
  di tant'altèsa, di fasi maraveà
  n'ocòr: pì alt di là nisùn lè zut di sigùr.

  Sì'era propit la cuarta famèa
  dal alt pari, che sempri la sasia
  mostrant com'cal ispira e generèa.[230]

  Beatrìs alòr'a tacàt: "Ringrasia,
  ringrasia'l lampiòn[231] daj ànzuj ch'a stu luzìnt
  pianèt[232] ti'a su partàt cu la so grasia."

  Maj nisùn si'a dispòst cun còu sì ridìnt
  a la devosiòn, rindìnt a Diu dut se stes,
  cussì svelt, e di falu sì tant godìnt,

  com'ch'al sinti sti peràulis i'ai fat jò stes;
  e alòr dut l'amòu me'n luj si'a metùt
  coma che se Beatrìs dut 'smintiàt i ves.

  No si la cjapàda; ma tant'a podùt
  cul splendòu di chej so vuj ca ridèvin
  che la me mins alòr'a pì robis jodùt.

  Jodùt i'ai luzòus, ch'atòr a splendèvin;
  cun nu tal miès a si fèvin corona;
  ju sintèvi pì dols che tal jòdi a luzèvin:

  sì serclàda la fia di Latona
  ogni tant i jodìn cuant che l'aria sì plena
  a'è ca ritèn i rajs ca fan sta zona.[233]

  Ta stu alt cjèl'ndà che rivàt i'eri apèna,
  gjèmis an d'era a plen, ninìnis e bièlis,
  che chì ne'n vòus ne'n fat nisùn maj ni mena;[234]
  cussì l'era'l dols cjantà di che lùcis;
  chej ch'a svualà'n sù no si prepàrin,
  da'un omp mut ca spetin alòr notìsis.

  Alòr che'i sorèlis, che sì tant'ardèvin,
  'tòr di nu ziràs si vèvin tre voltis,
  coma stelis che visìn'l so pol'a stèvin,

  frùtis'parèvin al bal'ncjamò strètis
  ma al smèti prontis e sidìnis, scoltànt
  atèntis'l tacà da li novi nòtis;[235]

  e dentri d'un[236] sintùt i'ai cussì tacà: "Cuant
  che il raj da la grasia, ca impìja
  il benvolèj che dopo al cres amànt,

  tant moltiplicànt in te la so Gloria
  che la sù'n alt ti parta par la scjala
  che, zint jù, di torna'n sù sempri'la'un voja;

  s'un t'impedìs na gota di vin di bèvila
  par cjòiti la sèit, libertàt nol varès,
  com'ca no varès aga che'n mar no cala.[237]

  Se flòus a soni chej, savèj ti vorès,
  che cun sì tanta grasia 'nghirlandèjn
  chè che d'jòditi zì'n sù sì tant 'vorès?

  Stat i'eri un daj agnèj ca pascolèjn
  cun Meni[238], che pur ju mena pa'un cjamìn
  plen di buni robis, sa no si stravièjn.

  Chistu, che a la me destra mi'è visìn,
  Berto a lè e fradi e mestri mi'è stat;
  da Colonia 'lè; e jò'i soj Tomàs d'Acuìn.[239]

  E se di scju altris ti vus tegn'ti 'visàt,
  seguìs ben il me parlà cul to jòdi
  sta corona e ogni so sant beàt.

  Chel altri flameà fòu'l ven dal ridi
  di Grasiàn[240] che tant l'un che l'altri fòru[241]
  'la judàt fin a fai'lu al paradìs godi.

  L'altri che visìn l'ornèa'l nustri coru,
  Pieri a l'era che cu la puòra vèdula
  ufrìt'l veva a la Glisia'l so tesòru.[242]

  La cuinta lus, fra di nu la pì bièla,
  sì d'amòu a gjugjulèa[243] che dut'l mont,
  di ic curious, la jù'l ten vièrt l'orèla[244]:

  dentri d'ic a'è la mins 'ndà ch'un sì profònt
  savèj lè stat metùt che s'an dè di vertàt,
  di cussì tant jòdi no si'a maj vut un secònt.

  Visìn chì t'jòs pur stu post iluminàt
  che la jù'n cjar e vuès[245] pì a fìn'la jodùt
  il ministèri[246] ch'ai ànzuj ghi'è stat dat.

  Pur cal rit si lu jòt ta stu luminùt
  chel avocàt daj lontàns timps Cristians
  che dal so latìn Justìn[247] si vev' prejodùt.

  Adès se tu'l vuli da la mins ti tens
  puntàt su l'un'e l'altra lus chi staj lodànt,
  di sinti da l'otàva za ti sins afàns.

  Par podèj ogni ben jòdi, il spirit sant
  dentri a vi got che'l mont d'ogni falsitàt
  ghi mostra a chel che ben lu va scoltànt:[248]

  il cuarp fòu dal cual stu spirt lè stat butàt,
  jù a Cjeldauri a lè, e dal martìr
  e esilio ta sta pas a lè rivàt.

  Pì'n là jòt'l flameà dal ardìnt respìr
  di Isidoru, di Beda e di Ricart,[249]
  ch'a pensàla ben a lè stat pì che vir.[250]

  Chistu, dal cual a me'l torna il to sguart,
  lè'l lumìn di un spirit che'in pensèjs
  sèrius di murì nol volèv'esi'n ritàrt:

  chista 'è la lus eterna di Sigèjs[251]
  che, ta la via da la pàja discurìnt,
  al silogizàva veritàs scòmudis."

  Alòr, com'che l'orlòj sunà si sint
  cuant che la sposa di Diu bunòra
  al nuvìs ghi cjanta'l so amòu volìnt,

  tant che na banda a mola e l'altra a tira,
  un dindinamìnt cussì dols fazìnt,
  che un grant sintimìnt d'amòu al spira;

  cussì i'ai da la gloriosa roda'l muvimìnt
  jodùt e l'armonìa da li vòus sintùt
  che par vej di dut stu dols'l just sintimìnt

  là si'a d'èsi, 'ndà che sempri lè godùt.




  Paradìs  Cjant Undicèsin

  O'nsensàda cura da li zens mortàlis,
  cuant ca son difetòus i silogìsmos,
  chej ca ti fan in bàs bati li àlis!

  Un davòu d'jura[252] e un daj amforìsmos
  al zèva, un al seguiva il sacerdòsi
  e'un cun fuarsa'l regnava o cun sofìsmos;

  e'un tal trufà o tal civil negòsi,
  e un tal plasèj da la cjar inviscjàt
  l'era, e un via lì a'mpoltronàsi,

  cuant che, da duti sti robis disleàt,
  cun Beatrìs i'eri stat la sù tal cjel
  cun bras vièrs e gloriosa-mìnt[253] acetàt.

  Dopo che ognùn l'era tornàt tal chel
  punt dal Sircul 'ndà che pì avànt l'era,
  fermàt si'a, com'ta cjandelàr'l so luzi bièl.

  Alòr che lus da la splendida sièra
  che parlàt prin mi veva, dut suridìnt
  a mi'a dit, doventànt sempri pì clara:

  "Com'che jò daj so rajs i vaj risplendìnt,
  cussì, ben vuardànt ta la lus eterna,
  i pensèjs tòs e li causis[254] sòs i intìnt.

  Tu ti dubitèjs e ti vòus ch'esterna
  di pì e pì clara si fedi la vous
  ma par ch'in te si fìsi, dut interna,

  cuant ca trata di buni robis, la me vous,
  o ca dìs di no vej ‘maj vut un secònt';
  e chì a'è mièj mostrà dut taj juscj' colòus.[255]

  La providensa ca governa il mont
  cun chel sintimìnt tal cual ogni aspièt
  creàt[256] vinsùt a lè prin da zì a font,

  par ca podès zi'ncuntra al so dilèt
  la sposa che di chel'n crous er'àvida,
  ic a'a sposàt cun chel sanc tant benedèt,

  e par ca fos ic com'cun'un ch'in dut si fida,
  doj principes ordinàt a'a'n so favòu,
  che cussì e culà[257] ghi fòsin di guìda.

  L'un l'era dut seràfic tal so ardòu;
  l'altri pal so savèj'n cjera l'era stat
  di luce cherubica un gran splendòu.

  Dal'un dizaràj, ma pur l'altri lodàt
  lè dal me dìzi d'un, o chistu o chel,[258]
  par ch'al stes fin si vev'ognùn dedicàt.

  Fra Tupìn e l'aga ca va a dislivèl
  dal alt dal mont[259] sielzùt dal beat Ubàlt,
  un trat fertil'a si slungja'n jù, pel a pel,

  vièrs Perugia, ca ghi sint il frèit e'l cjalt
  dal Puartòn dal Sol; e davòu[260] ghi stan planzìnt,
  par èsighi sot[261], tant Nocera che Guàlt.

  Ta che riva chì, indà che lizerìnt
  si fa'l so zì'n jù, un sol tal mont lè nasùt,
  com'ch'ogni tant dal Gange'l ven, risplendìnt.[262]

  Si chè, se un di stu post'l vòu contà dut,
  ca nol dìzi Asìsi, che puc al sarès,
  ma che Oriènt lu clami, chistu postùt.[263]

  Pì zovinùt di se ca si pensarès
  tant cunfuàrt ghi deva za a la cjera
  cu la gran virtùt ch'era part di se stes;

  che par sta siòra[264], zovinùt, in guera
  dal pari lè corùt, che com'la muàrt
  la puarta volentèj ognùn ti sièra;

  e davànt da la so spiritual cort
  et coram patre[265] luj a si ghi'a unìt;
  e di dì'n dì l'amòu par ic[266] si'a fat pì fuàrt.

  Chista, dop'che'l prin omp[267] ghi vev'sparìt
  mil e sent àjs prin, vilìda e scura
  fin a stu chì era stada sens'invìt;

  zovàt no veva che cjatàda sigùra
  cun Amiclat, la veva al sun da la vòus
  so chel ch'a dut'l mont ghi vev'fat pòura;[268]

  ne zovàt al veva'l so fa coragjòus
  cuant che, cun Maria restada a bas,
  ic cun Crist'a planzùt tal alt da la cròus.

  Ma timìnt che dut chist scur ti lu pensàs,
  Francesc e la Povertàt a son i amàns
  che tal me razonamìnt ziràs 'son stas.

  Il mòut che lòu si caresàvin li mans,
  li maravèjs ca si fèvin e'l so dols sguàrt
  nàsi'n altra zent a fèvin pensèjs sans;[269]

  fin al punt che il veneràbil Bernàrt,
  sensa calsìns, par prin davòu di tanta pas
  la corùt, e corìnt parùt ghi'èr' d'esi'n ritàrt.

  O sconosùt tesòru! O cjamps ben sestàs![270]
  si gjàva i calsìns Gidio, e pur Silvestri,
  e'l seguìs il sposu, che la sposa ghi plas.

  E cussì'l va chel pari e chel mestri
  cu la so femina e che famèa
  che cul umil cordon davòu ghi van dal mestri.

  Ne sbasà a la dal so sguàrt la sèa
  par esi il fì di Pieri Bernardon,
  o par èsi jodùt com'na maravèa;[271]

  ma coma un re la so ferma intension
  a 'Nocènt[272] ghi'a presentàt, e da chel vut
  il permès pa la so nova religion.[273]

  Sì ghi'era'l grup di scju puarès cresùt
  davòu di luj, che la so mirabil vita
  tal alt dal cjel ben cjantà si varès podùt,

  tant che na seconda corona ghi'è stada data
  da Onorio[274], dal spirit sant ispiràt,
  al puòr pastòu di chista mandria santa.

  E dop'che, di martìri dut asetàt,
  propit davànt di chel orgoliòus Soldàn[275]
  Crist e i so disèpui a la predicjàt;

  e par no vej di conversiòn vut asàj ledàn,
  'nta l'erba italica l'era 'lòr tornàt
  par mièj godi se che là ghi sarès stat invàn,

  tal cret ca lè tra'l Tever' e l'Arno'nmiezàt
  a la l'ultin sigìl[276] di Crist risevùt,
  che par'ncjamò doj àjs a la'ntòr partàt.

  Cuant che Diu, ch'a tant ben lu veva sielzùt,
  di vèjlu sù cun luj lu veva premiàt
  par èsisi fat cussì picininùt,

  ai fraris sos, com'justa ereditàt,
  racomandàt ghi'a la siòra so pì cjara[277]
  e di volèighi sempri ben cun fedeltàt;

  e dal so grin[278] la so anima clara
  movùt si'a, tornànt la sù in tal so regn,
  lasànt il so puòr cuarp in ta la cjera.

  Pensa adès cuj che stat l'era un so degn
  colèga[279] par ben pilotà la barcja
  di Pieri ta la buràscja, fin al so sen;

  e coma nustri patriarca, encja
  luj, coma chel coma luj, al comanda,
  e, com'chi t'jòs, roba buna'l met in barcja.[280]

  Ma la so mandria a non da avonda
  dal solit mangjusà, sì chi no ti pòdis
  tegn'la ta'un boschèt di zì o t'altra banda;[281]

  e pì che li so piòris torzeònis
  remòtis e lontànis da luj a van,
  mancu lat a dan tal tornà ta li crignis.[282]

  An dè però di ches ch'an pòura dal dan
  e si gràpin al pastòu, ma pùcis a son
  che pa'ncapucjà puc'a vòu ches sì a man.[283]

  'Dès, se a se chi'ai dit ti'as fat atensiòn
  e se ben capìt ti'as li me peràulis,
  sa ti è se ch'è stat dit da lampiòn,

  contèns saràn in part i to desidèris
  tal jòdi d'indà che ì maj[284] di sta planta'vègnin,
  e ben ti comprendaràs i me pensèjs

  su li buni piòris ca no si stravièjn.[285]



  Paradìs  Cjant Dodicèsin

  Al momènt stes che l'ultima peràula
  la flama benedèta dit a veva,
  a zì atòr'a tacàt la santa muèla;[286]

  ma'encjamò tal prin sircul si movèva
  che n'altra dut atòr a la'nserclàva
  e motu a motu e cjant a cjant ghi zeva.

  E ogni spirt tant mièj lì al cjantàva
  da li nustri musis, serènis dolsis,
  com'che'l prin splendòu chel ch'in luj si spielàva.[287]

  Com'ca si movin ta nulis finùtis
  doj arcos paralèlos daj stes colòus,
  cuant che Gjunòn un sen ghi fa a Iris,[288]

  doventànt dal di dentri chel di fòu sfarsòus,
  com'il parlà di che bièla ninina[289]
  cunsumàda d'amòu com dal sol i vapòus;

  e ch'a la zent chì ghi dan n'idea fina
  dal pàt che Diu cun Noè'l veva fat,
  che maj pì sot aga 'zarès ne val ne culìna;

  propic cussì ogni sircul ghirlandàt
  di chisti bièli rosis sempiternis
  a un si voltàva, cun l'altri concordàt.

  Dop'che'l vif balà e l'altri grandi fièstis
  tant dal cjantà che di dut il sflameà
  si vèvin, lùs cun lùs, 'lègris e dolsis,

  cujetàdis, dùtis d'unica plèa,
  com'che i vuj che dal stes plasèj son movùs
  tal stes timp si mòvin, da maravèa;

  alòr dal miès d'una da li novi lùs
  èco na vòus che com' bùsula vièrs la stela[290]
  a si mòuf, cussì i me vuj vièrs ic son zùs;

  e'a dit: "Il benvolèj ca mi fa bièla
  da l'altri duc'a razonà mi parta
  com'che da là dal me[291] sì ben si favèla.

  Just a'è che com'l prin, l'altri pur l'impuàrta,
  parsè che ognùn lè stat bon militàr
  par dàighi a la gloria na lus pì fuarta.[292]

  L'esercit militàr di Crist, che sì cjar
  di riarmà lè stat, davòu da l'insègna
  plan si movèva, sospetòus e di rar,

  cuant che l'Imperatòu che sempri'l regna
  l'armàda malandàda a la judàt,
  par grasia so, no parsè ch'era degna;

  e com'za dit[293], a la sposa so ghi'a mandàt
  doj grancj' campiòns che cul so dìzi e fa
  tanta zent il troj just'a di nòuf cjatàt.

  Da indulà cal sofla e vièrzi'l fa
  chel dolsùt di Zèfir li frescj frascjs
  e cun ches a rivistì l'Europa'l va,

  no tant lontàn dal bati da li òndis
  che davòu di lòu, che sì tant a si slùngjn,
  da ogn'omp si plata'l sorèli a voltis,

  I furtunàs camìns da Cal'roga[294] s'jòdin
  ca èrin sot la protesiòn dal grant scùt
  cuj leòns che sot e parzòra s'jòdin.[295]

  Ta stu post nasùt l'era l'amoròus drut[296]
  da la fede cristiana, sant'atleta
  bendispost cuj sos ma cuj nemìs[297] dur e crut.

  Dal inìsi a era sì completa
  la so mins di una sì ruvìnt virtùt
  che'n ta la mari al veva fat profeta.[298]

  Dopo il so sposalìsi tegnùt
  cu la fede là dal batistèri sant,
  indà ca si'an dotàt di mutua salùt,

  la santula ca si'era par luj fat avànt
  jodùt 'vev'in sùn il straordinàri frut
  che dat'varèsin luj e'i sos[299] cul zì'n davànt.

  Ma par cal fos com'c'l'era stat pre-jodùt,
  un spirt a si'a movùt a nominàlu
  cul posesìf di chel che za'l veva dut.[300]

  Meni l'era stat clamàt, e jòdilu
  i podìn coma chel contadìn che Crist
  a la metùt tal so ort par judàlu.

  Un bon servitòu l'era, e mès di Crist,
  chè'l prin amòu che'n luj si'a manifestàt
  lè stat chel di seguì'l prin consèj[301] di Crist.

  La so puòra serva, sidinùt ma sveàt,
  distiràt'n cjera lu jodèv'a voltis,
  com'cal dizès: ‘A chistu i soj rivàt.'

  Oh so pari l'era propit Felìs!
  Oh so mari propit'era Giovàna,[302]
  se propit a'è vera se ca si dìs!

  No pal mont, pal cual adès si si afàna
  a stàighi'a l'Ostièns e'a Tadèo davòu
  ma par puc amòu da la vera màna

  ta'un gran puc timp a lè doventàt dotòu;
  sì che ben di vùli'l tegnèva la vigna
  ca si sècja se cont no la ten'l vignaròu.[303]

  E a la sinta che stad'era benigna
  ai puòrs pì d'adès, e no a chel grant poltròn
  ch'a vòltis lì si sinta, gran lagna;

  di no da doj o tre cuant che'l sèis'l sarès bon,
  o di godi'l rèdit daj benefìsis,
  non decimas, quae daj puòrs di Diu a son,[304]

  domandàt'l veva, ma cuntra li mondàni pècis[305]
  na licensa di combàti pal gragnèl
  ca'an fat cresi sti vincjacuàtri plantis.[306]

  Pì tars, cun dutrina e volèj, cun dut che;
  e sot ufìsi apostolic movùt
  si'a, com'curìnt cuant che dal alt si sglonfa un rusèl;

  e tal'erètic borascjàn si'a sbatùt
  il so sburt, e pì'ncjamò ta sti bandis[307]
  indà che testàrdus an d'era par dut.

  Da luj 'vegnèvin dopo fòu pì rojùtis
  che l'ort catòlic ognùn a irìga
  sì che pì sànis 'son li so plantùtis.

  Se tal era na roda da la biga
  che la Glisia Santa 'a difindùt
  e judàt li so robis a distrigà,[308]

  clara'varès d'èsiti'n dut e par dut
  l'ecelènsa di che altra[309], che Tomàs,
  cortèis, prin di me a descrivi l'era zut.

  Ma i sèrclis vègnin cussì puc usàs
  ca fòrmin il difòu di chisti ròdis,
  che plens di rùzin a si son incrostàs.

  La so famèa, che ben li so tràcis
  a veva seguìt, a si'a'dès tant voltàt
  che la davànt'n davòu a par seguìlis.[310]

  Dal racòlt ben s'jodarà il risultàt
  di no tindi ben i cjamps, cuant che l'òrzul
  si lagnarà che sensa'l gragnèl l'è restàt.[311]

  Lo stes jò'i dìs che s'al sfueàs un bon ànzul
  il nustri libri, al lezarès cjarta
  ca dìs ‘com'il prin Checo i soj jò pìsul';[312]

  ma nol sarès da Casàl ne d'Agasparta,
  da'ndà che sì a rìvin a la scritùra
  ch'un l'ignòra e l'altri la strins pì fuarta.[313]

  Jò'i soj l'anima di Bonaventura
  da Bagnorea che ai grancj' ufìsis
  i'ai sempri tralasàt la sinistra cura.[314]

  Iluminàt e Gustìn chì ti jòdis,
  che fra i prins a zì a piè nùs a èrin,
  ch'a Diu ghi'èrin cul so cordòn amìs.[315]

  Ugo da San Vitòu a ghi'è pur visìn,
  e Pieri Mangjadòu e Pieri l'Ispàn,[316]
  che la jù i so dodis libris a lùzin;

  Natàn[317] profeta e'l metropolitàn[318]
  Crisostòm e Anselmo[319] e chel Donàt[320]
  ch'a la prim'art[321] degnàt si'a di mèt'ghi man.

  Reban a lè chì, e a mi lùs al lat
  encja chel abàt calabrèis Gjovachìn,
  che di spirt profetic a l'era dotàt.[322]

  A esaltà un cussì grant paladìn[323]
  mi'a movùt l'inflamàda cortesìa
  dal frari Tomàs e dal so bièl latìn;

  e cun me a'a movùt pur sta compagnìa.




  Paradìs  Cjant Tredicèsin

  Cal imàgini chel che ben capì'l vòu
  chel ch'jodùt jò i'ai--e che chist'imàgin,
  intànt chi conti, cal tegni tant a còu--

  cuìndis stelis che chì e là 'luminèjn
  il cjèl cu la clarèsa d'un bièl serèn
  che li nulùtis via sveltis 'còrin;

  cal imagini il cjar che in tal sen[324]
  dal nustri cjel si ten di dì e di nòt
  sì che zir'e zira, sempri lu jodìn nu ben;[325]

  cal imàgini la bòcja di chel got
  che dal spìs dal so mani a zì atòr
  la sù'n alt la prima roda a si jòt,[326]

  che la sù tal cjel fat vès doj sens[327] alòr
  com'che fat veva la fiòla di Minòs
  cuant che'l frèit da la muàrt sintùt'veva'ntòr;[328]

  e l'un che ta l'altri al ves i rajs sos
  e che'i doj 'ziràsin in tal maniera
  ch'jòdiu zì'n davànt e davòu a si pos;[329]

  e n'idea'l varà 'lòr di com'ch'era[330]
  la costelasion e la dopla dansa
  che zì atòr di me i'jodèvi'ntèra;

  pars'ch'è tant pì'n là da la nustr'usansa
  com'che dal mov'si da la nustra Chiana
  si mòuf'l cjel che ducju'i altris'l avànsa.[331]

  Lì si cjanta no bacò, no Peana,[332]
  ma tre personis in divìn'natura
  e'n na persona chè e l'umana.[333]

  Dal bal so e cjant finìt la misura,
  a nualtris si son chej sans lumìns prestàs,
  contèns di mostràni la so primùra.

  Ma rot lè'l silènsio stat di scju beàs
  premuròus da chel[334] che tal sìntilu dal sant
  puarèt contà i èrin contèns restàs,

  "Sta pàja,"'la dit, "za'i vin tajusàt pì avànt
  e la so simìnsa zà via metùda;
  ma 'dès bati t'altri l'amòu'l vòu tant.

  Ti cros tu che tal pet da'ndà che gjavàda
  la cuesta par fa la bièla musa[335] a'è stada
  cun che gola ch'al mont tant cjàr'a ghi è stada,

  e ta chel che, da lancja ben gusàda
  trafìt, prin e dopo[336] tant 'la sodisfàt
  che ogni colpa 'vins la so banda,

  par cuant ca ghi sedi lècit a l'umanitàt
  di podèj razonà, il dut lè infùs
  da chel valòu che l'un e l'altri [337]'la fat;

  par chel a ti par chi no sin pì'ntindùs
  di se che pì'n su contàt i'ai che'l secònt
  dotàt no lè dal ben da la cuinta lus.[338]

  ‘Dès vièrs i vuj a chel chi vuèj rinditi cont,
  che'l to crodi, e'l me dìzi, al puntarà
  chì, propit just tal centri dal stes rotònt.

  Se ca no mòu e che maj no murirà
  di che idea a no è che'l splendòu
  di che[339] ch'amànt'l parturìs chel la parzòra:

  che lus viva, alòr, ca s'jòt vignì fòu
  dal so grant lùzi, ca no si disunìs
  da luj[340] ma a lòu s'intrèa[341] cul so amòu,[342]

  par bontàt so il so luminà s'unìs
  com'ta spièlis, in ta nòuf susistènsis[343]
  ma par sempri'l resta un, com'chi dìs.

  E sì jù'l ven, fin a l'ùltimi potènsis,
  d'àt in àt, pì e pì dèbul doventànt,
  fazìnt doma pìsuli contingènsis;[344]

  e chisti contingènsis a son chel tant
  di che robis generàdis cal prodùs,
  cun simìnsa o sensa, il cjel zirànt.

  La so cera e di chej ca'i da inflùs[345]
  sempri no'è la stesa, ma lo stes sot'l sen
  dal ideal s'jòt che pì o mancu'a stralùs.[346]

  A susèit propit par chel che'l stes lèn,
  d'un tipo, al dedi mièj o pezu frutàn;
  e che vu'i nasèis[347] cun pì o mancu'nzèn.

  S'a la cera a puntìn ghi vegnès dat man
  e s'al fos'l cjel la so virtùt suprema
  la lus dal sigjl s'jodarès da lontàn;

  ma'u chì la natura a'a'l stes problema
  che tanti voltis a la un artista
  partàt a l'art ma cun man ca ghi trema.

  Però se'l vif amòu a la clara vista
  da la prin' virtùt a dispòn e'a segna,
  duta la perfesiòn u chì a cuìsta.[348]

  La cjera 'era sì stada fata degna
  di podèj ben rivà a la perfesiòn;
  sì da la vergin rivàt lè chel cal regna:[349]

  sì ch'jò i pol doma lodà la to opiniòn,
  che l'umana natura maj, coma lòu,
  a no'a vut, ne maj varà, la perfesiòn.

  Adès, s'jò u chì i ti lasàs besòu,
  ‘Duncja, coma l'èria stu chì[350] sensa par?'
  di domandà a ti colarès il còu.

  Ma par ca pari ben se ch'adès no par,
  pensa com'che stu re a la reagìt
  cuant che ‘Domanda pur,' ghi'è stat dit ben clar.[351]

  Chist no'ai dit par tegn'ti di vej ben capìt
  ca l'era un re cal voleva'l sintimìnt
  vej di podèj'l just dìzi su ogni dirìt;

  no pal gust di savej in cuàncjus ca son
  chej motòus[352] ca sù, o se'l necesàri'n se,
  cul contingènt, maj àvos d'un necesàri a son;[353]

  ne, si est dare primum motum esse,[354]
  o se un semisìrcul maj vej'l pos
  un triangul ca nol sedi ret'n sè.[355]

  Alòr, se sè chi'ai dit, prin[356] o adès, ben t'jòs,
  la real prudensa a lè chel jòdi'mpàr[357]
  che sì turbàt al veva i pensèjs tos;

  e s'al ‘maj'[358] i ti àlsis il to jòdi clar,
  ben t'jodaràs che dom'a si riferìs
  ai re, ca son tàncjus, ma un bon lè rar.

  Cun sta distinsiòn il me dìzi capìs;
  cussì ti pos ritegni se chi ti cros
  d'Adàm e di chel che godi ni fa[359], jò'i dìs.

  E che chist ai to piè'l sedi'un toc di plomp gros[360]
  par fati zì a plan e sta tant atènt
  di chel sì e di chel no che tu no t'jòs:

  pars'ch'un pì stupit si lu cjata a stent
  che di sì'l dìzi o'l no sensa distinsiòn[361]
  roba che maj no varès da fa la zent;

  pars'ca susèit che la nustra opiniòn
  a ven pleàda ta la banda sbaliàda
  sì ch'afièt e'ntelèt spes leàs a son.[362]

  Pì e pì da la riva a si sbanda,
  che maj nol torna com'prin di vèjsi movùt,
  chel che di pescjà pal ver nol sa avònda.[363]

  Tantis a son li provis, e prima di dut
  Parmenide, Melìs, e Bris[364]e altris
  che di zì--ma'ndulà?--nisùn l'era maj pasùt:

  sì pur Sabelio e Ario[365] e i stùpis
  ch'a li scritùris 'èrin coma spadis
  ch'jòdi 'fan stuartis li musis dretis.

  Ca no sèdin li zens masa sigùris
  tal da judìsi, com'chel tal cal stima
  li panòlis prin ca sèdin madùris:

  ch'jodùt jò i'ai durànt dut l'unvièr prima
  che'l rosàr ch'al parèva spinòus e brut,
  pì tars in bòcuj vièrzisi, e coma!

  E'un batèl dret e ràpit jodùt
  i'ai cori tal mar durànt dut'l so cjamìn,
  e visìn dal puart--èco jù ca lè zut!

  Ca no crodi siora Berta o'l siòr Martìn,
  tal jòdi un robà e n'altri ufrì,
  di savèj se cal sarà'l judìsi divìn;

  che un'l pol zì'n sù, e l'altri'n jù'l pol zì.




  Paradìs   Cjant Cuatordicèsin

  Dal centro dal sercli, o dal sercli al so còu
  a s'jòt ca mòuf l'aga ta'un vas rotònt,
  se l'urt al ven da dentri o dal di fòu:

  la me mins a'a propit a colp tegnùt cont
  di se che jò'i dìs, sì ch'apèna dìtis
  che santi'monisiòns di Tomàs al mont,

  èco doventà do robis similis,[366]
  il so discòri e chel di Beatrìs,
  che, dop'di luj, tacàt a'a cun sti peràulis:

  "A chist ghi plasarès, ma no vi lu dìs,
  ne a vòus e nencja encjamò pensànt,[367]
  d'jòdi di n'altra veretàt la radìs.

  Dizèighi se la lus ca'nflorìs sì tant
  la vustra sostansa, cun vu'a restarà,
  com'ca'è, taj secuj ca ni stan davànt;

  e dizèit coma, se cussì  restarà
  dopo chi sarèjs visìbij rifàs,[368]
  puc a puc a no vi imbarlumirà."

  Coma, da nova contentèsa partàs,
  ogni tant chej che in ziru a bàlin
  cjantànt fuàrt pì vita 'ghi dan ai so às,

  cussì al preà[369], ch'atèns stas ghi èrin,
  i sèrclis sans a colp mostràt pì legrìa
  tal so dols cjantà e balà a vèvin.

  Chel che chì di murì 'la pùcja vòja
  par zì a vivi la sù, là maj 'la godùt
  chel bièl frescùt da la eterna ploja.[370]

  Chel un e doj e tre che sempri 'la vivùt[371]
  e che sempri'l regna'n tre e'n doj e'n un,
  maj circoscrìt ma pur'l circoscrìf dut,

  tre voltis cjantàt l'era da ogni un
  di chej spiris cun tanta melodia
  che just regal 'sarès pal merit d'ognùn.

  E sintùt i'ai jò na vòus che dal pì lustri'a
  vegnèva dal sircul minòu dut modesta,
  com'chè, forsi, dal ànzul a Maria,

  rispundi: "Fin ca durarà la fiesta
  in tal paradìs, tant il nustri amòu
  atòr'l spandarà na lus coma chista.

  La so clarèsa davòu ghi stà a l'ardòu;
  l'ardòu a la visiòn, e che a'è tanta
  com'che di grasia an dà il so valòu.[372]

  Coma che la cjar gloriosa e santa
  sarà rivistìda, la nustra persona
  tant mièj sarà par si èsi duta cuanta;[373]

  parsè ca cresarà se ca ghi dona
  di grasia luminòsa il pi grant ben,
  lus ch'a jòdi luj a mi condisiòna;

  tal cresi, sta visiòn a làsa un clar sen,
  e l'ardòu ca'mpìa al va cussì cresìnt,
  fazìnt cresi pur'l raj che da chel al ven.

  Ma tal coma il cjarbòn che flama al rint,
  e che di chè lè'l so splendòu pì grant,
  sì che la so 'parènsa nol va pierdìnt,

  cussì stu luzòu ca n'inglùsa dut cuant,
  tal jòdi da la cjar'l sarà superàt,
  ch'encjamò sot cjera a'è stu istànt;

  ma di barlumièris non varìn afàt,
  pars'che i organs dal cuarp a saran fuàrs
  a dut se che di dilèt ni sarà dat."

  Di chist a si son prons tegnùs e necuàrs
  tant l'un che l'altri coru, "Àmen" dizìnt!
  desidèri cussì mostrànt paj so cuarps muàrs;[374]

  pa li màris[375], e no forsi par lòu volìnt,
  e paj pàris e chej che ben ghi volèvin
  prin d'otègni stu eterno aspièt luzìnt.

  Èco che'ntòr, par dut compàj, 'jodèvin
  un lustri nàsi p'intèns di chel ca l'era
  che'i so rajs ta l'orizònt dut'splendèvin.

  E coma ch'al tacà di prima sera
  la su tal cjel a s'jòdin robis nòvis
  sì che la vista 'par e no par vera,

  a mi'a parùt lì che altri animis
  ta n'altri ziru jòdi a si fèvin
  al di fòu da li prin' circonferènsis.

  O sfavilà dal Spirt Sant, vero lumìn!,
  com'ch'a jòdi, incandesènt, i'ai provàt
  cuj me vuj che, domàs, no lu sufrìvin![376]

  Ma Beatrìs, bièla e ridìnt, si'a mostràt
  davànt di me, che tra ches chi vev'jodùt
  par no vej la mins seguìt, 'ndavòu i'ai lasàt.[377]

  I me vuj 'lòr'an di nòuf[378] vut la virtùt
  d'alsàsi, e jodùt mi soj trasportàt
  besòu cun ic ta na pì alta salùt.[379]

  Mi soj ben necuàrt ch'i'eri pì'n alt rivàt
  pal ridi, com'fòuc coloràt, da la stela,
  che pì ros dal solit mi'era someàt.

  Cun dut il me còu e cun che peràula
  che dentri ducju'i vin, Diu osanàt
  i'ai par vej vut sta grasia nova e bièla.

  Tal me spirt no si vev'encjamò rinfreidàt
  il colòu dal me laudà, che savùt
  i'ai che, dal jòdi, luj lu vev'apresàt;

  chè cun'un grant lùzi di rubìn'ntinzùt
  tal miès di doj rajs jodùt i'ai doj luzòus,
  ch'i'ai dit: "O Eliòs com'ch'in lòu ti s'jòt dut!" [380]

  Com ch'jòdi si fa, cun puntìns luminous
  pìsuj'e grancj', blancjastra fra i polos dal mont
  Galasia, ca si gràtin'l cjaf òmis famous,[381]

  cussì costelàs chej rajs tal profònt
  di Mars a fèvin il veneràbil sen[382]
  ca unìsin i cuadràns ta'un rotònt.

  Chì pì fuart'è la memoria ma dal inzèn;
  parsè che'n ta che cròus al lampàva Crist
  sì ch'jò no saj cjatà fòu un esèmpli dèn;

  ma chel cal cjoj su la so cròus e'l seguìs Crist,
  mi scusarà par chel ch'jò'i no pol dìzi e'i tàs,
  ben jodìnt ta dut chel luzòu balenà Crist.

  Da'un bras a l'altri e fra'l pì alt e'l pì bas[383]
  un sintilà s'jodèva di gjugjulùtis,
  pì di dut tal so unìsi e tal trapàs:

  cussì a s'jòdin, drètis e stuàrtis,
  svèltis e stràchis, rifazìnt la vista,
  duti che robùtis che, lùngis e cùrtis,

  tal raj si mòvin, cu li cuals si lista
  spes l'ombrèna[384] che, pa la so protesiòn
  cun inzèn e art a otèn a pusta.

  E com'che giga[385] o arpa, cu la tension
  di tanti cuàrdis tintinà dols ghi crèjn
  a chel che ben nol capìs la so funsiòn,

  cussì da li lùs ca mi si mostràvin
  da la cròus'l vegnèva'l sun di na cansòn
  ca ni estasiàva, sensa capì l'ìn.

  Ca'ntendèva tant lodà'i capìvi benòn,
  ch'a mi "Risurìs' e "Vins" mi vegnèvin
  com'a chel cal sint ma di capì no lè bon.

  Chisti melodìs tant gust a mi dèvin
  che fin chel moment lì nùja di nùja
  'veva vèncs tant dols che sì leàt mi vèvin.

  A parèva chista sì granda vòja
  da pospòni il plasèj di chej vuj[386] bièj
  mirànt taj cuaj dutl' rest si ridùs'n nùja;

  ma chej ch'jòdin che chiscju sigij mièj
  a fan ogni bielèsa pì'n sù chi zìn,
  e ch'jò no mi'eri'ncjamò voltàt a chej,

  di chel chi mi acùsi par scusàmi a pòsin
  scusàmi[387], jodìnt che jò i dìs il ver;
  pars'che'l plasèj  no la chì'l so cunfìn,

  ma zint in sù si fa pì e pì sincèr.[388]



  Paradìs  Cjant Cuindicèsin

  La benevula volontàt ta la cual
  sempri si dìsfa l'amòu che dret'l suspira
  coma la cupiditàt ta che[389] dal mal,

  in silensio'a metùt che dols lira,[390]
  cussì che tazùt'an che santi cuardis
  che la destra[391] dal cjel a mola e tira.

  Cuant maj a saràni al bon preà sordis
  che sostansis che par dami coràgju
  di fàighi domàndis sidìnis son stàdis?

  A lè un ben[392] che sensa fin a ghi planzi sù
  chel che, par amòu di robis ch'etèrnis
  no son, il vero amòu al buta jù.

  Coma ta li nòs cujètis e puris
  ràpit s'jòt un foghùt ogni tant
  che'l vuli al mòuf ta che plàcidi seris,

  e'a par stela che'l so post a sta cambiànt,
  sa no fos che par indà ca s'impìja
  dut lè compàj e chel'l dura'un istànt;

  cussì dal bras ch'a destra'l para via,
  ai piè di che cròus la corùt un astro
  da la costelasiòn brilànt di gloria;

  sta gjèma a no'a lasàt il so nastro
  ma pa la strica radial si'a movùt,
  someànt fòuc davòu dal alabàstro:

  cul stes spirt[393] l'era'l spirt d'Anchìs davànt vegnùt,
  se fede i vin ta la nustra mièj musa,
  cuant che'n Elisio dal fì si'a necuarzùt.[394]

  "O sanguis meus, o superinfusa
  gratia Dei, sicut tibi cui
  bis unquam coeli ianua reclusa?" [395]

  Cussì'l lumìn, ch'jò voltàt mi soj a luj;
  e'i me vuj son dopo zus a Beatrìs,
  che, zint chì e là, 'mbacuchìt mi'an i vuj;

  ch'ardèvin sì ridìnt i vuj di Beatrìs
  ca pareva che'i mes tocjàt 'vèsin'l font
  da la me grasia e dal me paradìs.

  Alòr, tal jòdi e tal sinti gjocònt,
  si'a metùt stu spirit a contà robis
  ch'jò'i no'ai capìt pal so parlà profònt;

  intindùt no la di dìzmi robi scuris,
  ma ghi'a tocjàt, par via che'l so concèt
  tant pì alt l'era dal capì daj òmis.

  E cuant che l'arco dal so ruvìnt afièt
  sfogàt si'era, che'l so parlà lè jù vegnùt
  visìn di lì cal taca'l nustri intelèt,

  chistu lè stat chel ch'i'ai par prin comprendùt:
  "Che benedèt ti sedis Tu, triun e un,
  par vèighi a la siminsa me sì ben tindùt!"

  E a la seguìt: "Un bièl e lontàn dizùn
  che vegnùt mi veva tal lèzi'l libri grant[396]
  che fòu nol lasa nisùn sen, ma nisùn,

  contènt ti'as fat, fiòl me, ta stu luzòu, e tant,
  da'ndà chi ti parli, da che stesa[397] 'sistìt
  che l'àlis 'mplumàt ti'a par zì'n alt sì tant.

  Che'n me'l to pensèj'l lus, ti par di vej capìt,
  da chel che prin[398] a lè, com'cal radièa
  dal'un il sinc e'l sèjs, se ben lè capìt;

  par chel cuj chi soj e parsè ca ti somèa
  pì viva la me flama no ti domandis,
  di ogni altra tal splendòu di st'asemblèa.

  E ti par just; chè, pìsuj e grancj', i spiris
  di chista vita tal spieli a jòdin,
  tal cual, prin di pensàlu, il pensèj t'jòdis;[399]

  ma pars'che dal amòu sant, ch'jò'i jot da visìn
  e no mi'è maj fòu di vuli e m'implenìs
  di na voja dolsa, altris ghi godin,

  cun buni peràulis, sigùris e fuàrtis,
  il volèj to cal suni e'l to desidèj,
  ch'jò'i rispùnt par volèj di altri lègis!"

  Voltàt mi soj a Beatrìs, che'l pensèj
  me za'a savèva e, ridìnt, un sen
  mi'a fat che l'àlis ghi'a vièrt al me volèj.

  Tacàt i'ai'lòr cussì: "L'afièt e'l sen,[400]
  cuant ch'jodùt i vejs la prin'ecualitàt,
  compàjs vi son stas dàs, ch'ognùn adès'l ten,

  chè'l sol che àrdi vi'a fat e luminàt
  cul cjalt e cu la lus[401], in dut lè compàj,
  che chist a chel nol pol èsi paragonàt.[402]

  Ma voja e argumìnt 'nta'i mortàj,[403]
  pa la razòn ca vi'è manifesta,
  àlis da li stesis plumis no ùsin maj;

  jò, duncja, chi soj mortal, i sint chista
  disegualitàt, e par chel i ringrasièj
  cul me còu par chista paterna fièsta.

  E alòra, topàs bièl, ti suplichèj,
  te che chistu presiòus gjojèl t'ingèmis,
  di dìzmi'l to nòn--èco'l me desidèj."

  "Contènt di vèjti fra li me ramàsis[404]
  i soj belzà stat; jò'i soj la to radìs":
  tacat 'la cussì a li me peràulis.

  E pì 'ncjamò'la dit: "Chel dal cual si dìs
  che'l to nòn'l vegni, e che sent'àjs e pì
  ziràt 'la il mont ta la prima curnìs,

  il to bisàvul a l'èra e me fì:
  propit ben 'zarès se la so fadìja
  lungja[405] cul to fa ti ves da scurtàighi.

  Florensa dentri ta la mura vecja,
  da'ndà ca cjoj'ncjamò la ters'e la nona,[406]
  vivèva moderada e sensa pecja.[407]

  Cjadenùta no veva ne corona,
  ne còtulis ornàdis ne sintùra
  che'l vuli 'fes tirà pì da la persona.

  No ghi fèvin, nasìnt, encjamò pòura
  li fijs al pari; chè'l timp e li dòtis
  no'erin'ncjamò fòu d'ogni misura.[408]

  Non d'era cjàsis di famèa vuèjtis;[409]
  no l'era'ncjamò rivàt Sardanapàl[410]
  a mostrà se ca si fa ta li cjàmaris.[411]

  Encjamò no l'era vinsùt Montemàl
  dal vustri Usielatòu che com'vinsùt
  tal zì'n sù, cussì al sarà tal so cal.[412]

  Cun sintùra di coràn e vuès i'ai jodùt
  Bellincjon Berti, e sensa truc fàsi avànt
  la so femina, ch'era natural in dut;[413]

  Chej dal Nerli e dal Vecju lì davànt
  i jodèvi, contèns, cun pièl scujèrta,
  e li so feminis ca filàvin cjantànt.[414]

  Furtunàdis lòu! ch'ognùn'era certa
  di vignì lì soteràda[415], e nisùna
  pa la Fransa, era lì tal jèt desèrta.[416]

  Una 'tindèva'l nini ta la cuna
  e cul ninanàna lu consolàva,
  che paj genitòus'ndà'n d'èria roba pì buna?

  Che altra'nvensi, mentri ca filàva,
  fiàbis daj Trojàns a la so famèa
  --e pur di Fiesul e Roma--ghi contàva.

  Ta chej timps 'sarès stada na maravèa
  na Cjanghèla o un Lapo Saltarèl
  com'ch'adès'l sarès Cincinàt o Cornèa.[417]

  Ta'un cussì riposàt e ta'un cussì bièl
  vivi di citadìns e ta'un so Cristiàn
  ambient ch'alòra l'era chistu ostèl,

  Maria mi'a dat, clamàda dal sigà san;[418]
  e ta chel antic Batistèri[419] vustri
  fat i soj stat Cjasaguìda e Cristiàn.

  Morònt mi'era fradi, e Eliseo n'altri;
  la me femina'era da Val di Pat,[420]
  e da la'l ven il nòn di Alighièri.

  I'ai dopo seguìt l'imperatòu Coràt;[421]
  E pa li me operis la vut la grasia
  di rocognòs'mi, e cavalier mi'a fat.

  Davòu ghi soj zut cuntra la malisia
  da la lès di chel popul cal usurpèa
  par colpa daj pastòus[422], la vustra gjustìsia.

  Da che zentàja--èse maravèa?--
  dal mont fals i soj stat alòr disleàt
  che par amòu so tant'ànimis al plèa;

  e dal martìri a sta pas i soj rivàt.




  Paradìs  Cjant Sedicèsin

  O nobilitàt dal nustri sanc, se tu puarèt
  la zent zì sì tant in gloria i ti fas
  ca jù indà che flap lè'l nustri afièt,

  na maravèa maj no ti mi saràs;
  pars'che là che maj lè'l nustri 'petìt sviàt,
  tal cjel i dìs, gloria i'ai sintùt, e pas.[423]

  Ti sos tu com'un mant ca si ten prest scurtàt
  chè, sa no si lu slungja'un puc di dì'n dì,
  cu li fuàrfis a lu ten'l timp ben tajàt.

  Cul "vu" [424] che par prin 'vin jodùt Roma sufrì,
  e che la so famèa no'a pì tant usàt,
  alòra i'ai di nòuf scuminsiàt a partì;

  ma Beatrìs, ca no mi vev'maj lasàt,
  ridìnt, a parèva che ca vev'tosùt
  al prin fal di Ginevra, com'che scrit 'è stat.[425]

  "Vu'i sèis me pari," a dìzi mi soj metùt;
  "Vu mi dèis di parlà gran cunfidènsa;
  vu'i mi tegnèis alt, sì ch'jò'i soj pì ch'jò'n dut.

  La me mins a got sì tant di se stesa,
  e dapardùt di contentèsa s'implenìs,
  e a no si rompi di tanta 'legrèsa.

  Alòr, bon pari, i vuèj chi mi dizèdis
  cuj ch'èrin i vustri vècjus, e com'che'i àjs
  a erin ta'i vustri prins mèis e dìs.[426]

  Dal pioràr di San Zuan s'ese chi pensàjs?[427]
  com' l'èria 'lòra? E li zens cuj ch'èrin
  là di pì grant merit, si vi recuardàjs?"

  Com'ch'al soflà dal vint àrdi pì ben'jodìn
  la flama dal cjarbòn, jodùt i'ai che'u là
  al me dols dìzi pì'l luzèva'l lumìn;

  e com'ch'ai me vuj si fev'la lus pì bièla,
  cussi cun vous Oh cussì bièla e dolsa,
  ma no cun chista moderna favèla,[428]

  mi'a dit: "Dal dì dal prin ‘Ave,' com'si sa,
  che dal so part me mari, ca'è santa,
  cun me liberàt si'a da la gravidànsa,

  al so Leòn ben sincsènt'e sincuànta
  e trenta voltis lè vegnùt chistu fòuc
  a'nflameàsi di nòuf sot ogni so planta.[429]

  Jò e i me antenàs nasùs[430] i sin tal lòuc
  indulà cal scumìnsa il ultin sest[431]
  par chel ch'ogni àn'l cor tal vustri zòuc.

  Chist basta sinti daj vecjus, zent di sest;
  cuj ch'èrin e da'ndà che vegnùs èrin
  a lè mièj'l tàzi che'l discòri onèst.[432]

  Ducju chej che, che volta, chì podèvin
  àrmis partà fra Mart e il Batista[433],
  il cuint 'èrin di chej ch'adès chì vìvin.

  ma la citadinansa, ca'e'dès mista,
  di Cjamps, di Certaldus e, sì, di Feghìn,
  a'era pura fin al ultin artista.[434]

  Oh cuant ca sarès mièj èsighi visìn
  da li zens ch'jò'i dìs, e a la Galùsa
  e al Trespiàn di vej il vustri cunfìn,

  che dentri vèjlis e soportà la spusa
  dal contadìn di Guigliòn e di Signa,
  che'l vuli par baratà sempri'l gùsa![435]

  Sa no ghi fos stada a Sèzar madrigna
  che zent che tant mièj da curà'l mont 'varès
  e com'mari al fì ès'ghi benigna,

  un tal[436], fat fiorentìn, al cambia'e smercja'dès,
  invensi di zì dret là daj Similfòns,
  elemosinànt, com'i so avos puarès;

  Montemurlo'l sarès encjamò daj Cons;
  sarèsin i Sercuj sot'l plevàn d'Acòn,
  e forsi in Valdigràf i Bondajmòns.[437]

  L'inflùs di zens nòvis'l crèa confusion
  e chist lè sempri'un mal pa li contràdis,[438]
  com'che mal ghi ven a un ca lè mangjòn;

  un toru svuàrp a colà pì svelt t'lu jòdis
  che n'agnela svuarba, e spes a taja
  di pì e tant mièj una che sinc spadis.

  Se tu ti vuardis Luni e Urbisalia
  com'ca son zudis, e coma ca zaràn
  davòu di lòu Chiusi e Sinigalia,[439]

  di sinti com'che li stirpis a disfàsi'a van
  no ti sarà ne roba nova ne dura
  cuant ca'è clar ch'encja li sitàs na fin a'an.

  ca mòri dut a è roba sigura,
  e vualtris pur, ma la muàrt'n cualchidùna[440]
  ben a si plata; ma la vita puc'a dura.

  E com'che'l zirà dal cjel da la luna
  sempri'l cujèrs e'l discujèrs li spiàgjs,
  cussì a Firense ghi fa la furtuna:

  par chel un no la di fasi maravèjs
  s'jò a parlà'i mi met daj als Fiorentìns
  ca'an li so gran lòdis tal timp platàdis.

  Jodùt i'ai jò'i Ugos e'i Catelìns,
  i Filìps, i Grecs, i Ormàns e'i Alberìcs,
  zà'n tal calà, ma ilùstris citadìns;[441]

  e di chej'n daj jodùs, tant grancj' che antics,
  cun chel da la Sanèla, chel da l'Arga,
  e Soldanièrs e Ardìngas e Bostìcs.

  La di che puàrta ch'adès a'è carga
  di cussì tanta cativèria in dut,
  ca'nfondarà sta barcja[442] di màj sì carga,

  I Revignàns 'èrin, da'ndà che vegnùt
  lè'l cont Guido e ducju chej che'l nòn
  di Beluncjòn a'an in sèguit otegnùt.[443]

  Chej che da la Presa a savèvin za benòn
  coma governà, e chel dal Galigàj
  zà di òru a vèvin il pòmul dal so nòn.[444]

  La strica dal Gris[445] èra granda asàj,
  com'pur i Sachès, Zòucs, Fifàns e Barùs
  e Gjàj e chej che ros 'doventàvin pal staj.[446]

  La sòcja che cresi 'veva fat i Calfùs
  era zà biel'e grosa, e zà magistràs
  a èrin i Sìsios e i Arigùs.

  Oh cuant ben ch'jodùt i'ai chej stas disfàs
  da la so rogànsa! E li bàlis d'oru[447]
  flurì fèvin Firense in ducj'i so gran fàs.

  Cussì fèvin i paris di chej che di oru,
  cuant che la vustra glisia'l vescul no veva,
  gràs si son fas sintàs a consistòru.[448]

  Che rasa di zent 'rogànta  che belva
  a'è cun chel cal scjàmpa, ma'a chel ch'jòdi ghi fa'l dint,
  o'l tacuìn, na piorùta a fasi jòdi a va,

  se pur zentùta, za si zev'ingrandìnt;
  chist no ghi zeva dret a Bertìn Donàt,
  che'l misièr a la chej[449] dopo fat parìnt.

  Belzà a l'era'l camposàc tal mercjàt,
  da Fièsul vegnùt, e belzà a l'era
  un bon citadìn Gjuda, e l'Infangàt.

  I dìs na roba 'ncredìbil ma vera:
  tal sircul di miès si'entrava pa na puarta
  ca cjolèva'l nòn da chej da la Pera.[450]

  Ognùn che la bièl'insègna al parta
  dal gran baròn, cun che stima e nòn
  ch'a recuardà il dì di San Tomàs ni parta,

  da luj tìtul e patrimoni cjols a son;
  encja se cul popul vuèj si ten unit
  chel ca la cun fàsa ornàda benòn.[451]

  Gualtièrs e Importùns za 'stèvin pulìt;
  e'l Borc encjamò pi cujèt'l sarès
  se'l bacàn di cers visìns[452] nol vès subìt.

  La cjàsa ca'a causàt il vustri plànzi e sighès
  pal just disprès che causàt vi'a la muàrt,
  e partàt vi'a al scunfuàrt chi vèjs adès,

  onoràda a era, sensa tuàrt:
  O Bonbelmònt, se mal ch'a scjampà ti'as fat
  da li so nòsis par cjatà t'altri bras cunfuàrt![453]

  Scontèns son tancjus che'l cjel 'varèsin lodàt
  se Diu a Ema ti vès concedùt
  cuant che par prin in sitàt ti'èris rivàt.

  Ma'a che sèma di pièra[454] ghi'a convegnùt
  --che ca vuarda'l punt--che Firense a finìs
  che pàs che par un bel puc a veva vut.

  Cun chisti zens e cun lòu pur cun altris,
  ta sta calma Firense i vev'jodùt
  che razòn no veva di spandi làgrimis:

  cun sti zens d'jòdi la Gloria i'ai podùt
  dal so pòpul, e just, tant che'l so gilio
  maj no l'era cul cul in sù stat metùt,

  ne maj l'era doventàt ros, stu gilio.[455]




  Paradìs  Cjant Dizisietèsin

  Com'chel zut a Climenè, sigùr volìnt
  èsi di se che da n'altri'l veva sintùt,
  che pur vuèj il pari al fì di dà tant no si sint;[456]

  tal i'eri jò, e'i èri sì stat sintùt
  da Beatrìs e pur da chel sant lumìn
  che prin par me dal so post si vev'movùt.

  Par chel ic "Èco, fa che ben a lùzin
  i to desidèjs," mi'a dit, " sì che chiscjus
  ben segnàs tal so flameà a vègnin,

  chè, se'i to pensèjs za i cognosìn ducjus,
  il to parlà lo stes ti ten abituàt
  a dizi ‘I'ai sèit' cuant che'i làvris ti'as sùs."

  O antenàt me che tant i ti tens levàt
  che com'che ta'un triàngul li mins terènis
  doj ànguj vièrs no'an maj cjatàt,[457]

  cussì tu'i t'jòs li robis contingèntis
  prin che'n sè a sèdin, ben mirànt il punt
  ch'al stes timp dùtis al jòt li èpochis;

  cuant che cun Virgilio i'eri, punt par punt,
  sù pal mont che li animis al cura,
  e pur cuant che jù'i zèvin ta mont defunt,[458]

  dìt mi'era stat da la me vita futura
  roba seria, ma ch'a ogni violenta
  scòsa ic a si varès tegnùt dura.

  Par chel sarès la me vòja contenta
  di savèj se che'l càsu mi ten visìn;
  ch'un folc ca s'jòt rivà di fa mal'l stenta."

  Cussì ghi'ai dìt alòr a chel stes lumìn
  che prin mi vev'parlàt; e com'ca'a volùt
  Beatrìs li me vòjs a si averàvin.

  No cun stupidàdis, che'l mont pagan, dut,
  inviscjà si lasàva prin che l'Agnèl
  paj pecjàs dal mont a murì l'era zut,

  ma cun peràulis claris e cun bièl
  Latìn précis dìt mi'a chel amòu paterno,[459]
  che'nglusàt a l'era tal so ridi bièl:

  "La contingensa, che fòu dal cuaderno
  da la vustra materia a no si spant,
  ben jodùda a'è dal vuli eterno:

  necesaria 'no va par chel doventànt,
  com'ca no va dal vul'ndà ca si spièla
  na nàf che la curìnt a sta jù partànt.[460]

  Da là, cussì com'ca ven ta l'orèla
  la musica dolsa dal organo, mi ven
  tal vuli il disèn da la to tela,[461]

  com'ch'esiliàt l'era stat Ipòlit d'Atèn
  par causa da la so crudèl madrigna,[462]
  a ti pur zì fòu di Firense ti convièn.

  Chist a si vòu e za'a si s'impegna,
  e prest'l sarà fat da chel ca ghi pensa
  là'ndà ch'a baratà Crist dut'l dì si s'impegna.[463]

  La colpa davòu ghi zarà, com'si sa,
  a la banda urtàda, ma la vendeta
  a mostrarà il ver ca la dispensa.

  Ti lasaràs ogni roba, puarèta,
  che pì a ti plas; e chist'è la frecja
  che l'arco dal esilio par prin'l saèta.

  T'jodaràs cuant ch'amàr ti sarà'n bocja
  il pan d'altris, e cuant ca saràn duris
  da scalà li scjalis cuant ca tocja.

  E chel che pì ti pesarà ta li spalis
  a sarà che compagnia, bruta e trista,
  chi ti zaràs a cjatà ta che cjeris;

  sta mata di zent, sensa Diu e'ngràta,
  ti si farà cuntra; ma dopo, e no tant,
  a vara ic--no tu--la musa rota.

  La so bestialitàt 'zarà ben mostrànt
  sta marmàja; sì che par te sarà mièj
  da stu bacàn èsiti tegnùt distànt.

  Il prin rifugjo chi to pod'ràs vej
  il benvolèj al sarà dal grant Lambart,[464]
  che'n ta la scjala'l parta'l pì sant[465] daj usièj;

  che di te a varà un sì grant riguart
  che tra'l fa e'l domandà, fra di vualtris
  prin'l sarà chel che cuj altris lè pì'n ritàrt.[466]

  Cun luj t'jodaràs chel[467] che, nasìnt, tràcis
  'la vut--e bunis--da che stela fuarta,[468]
  che tal mont lu faràn fa grandi robis.

  I no saj se la zent si e za necuàrta
  che za par nòuf àjs, ta la so zòvin etàt,
  atòr di luj sti ròdis[469] ghi'an fat scorta;

  ma prin che'l Guasc l'alt Rico'l vedi'nganàt,
  sintìlis s'jodaràn da la so virtùt[470]
  pal disprès paj sfuàrs e bès belzà mostràt.

  Cuant che da li so magnificensis savùt
  si varà, alòr nèncja i so nemìs
  di luj tegn'si da tabajà pod'ràn dal dut.

  Ta li so mans a'è mièj chi ti ti mètis;
  luj'l sarà causa di tancju sestamìns,
  condisiòns cambiànt par zèns siòris e puòris.

  E'i ti tegnaràs scrit in ta la mins
  di luj, sens'dìz'lu"; e dit 'la robis
  incredibilis a chej ch'erin presìns.

  E dop'la dìt: "Fiol me,'dès tu ti capìs
  chel ca ti'è stat dit; èco li insìdijs
  ca ti vegnaràn entri pus àjs mostràdis.

  Ma'i no vuèj che'i to paesàns t'invidièjs,
  che tant a si slungjarà la to vita
  pì'n là dal castìgu da li so cativèris.[471]

  Dop'che, tazìnt, chista anima santa
  da tèsi mostràt a veva di vej finìt
  la tela che da me ghi'era stat data,

  tacàt jò i'ai, com'un che plen di dubit,
  consèj ghi domanda a na persona
  che tant ghi plàs e che dut a ten capìt:[472]

  "Ben i'jòt, pari me, com'ca si spiròna
  il timp vièrs di me par tègn'mi ben zveàt,
  che pèzu a'è par un ca si bandòna;[473]

  alòr dal ocorìnt mi tegn'ràj armàt
  sì che se'l post che pì mi plàs cjolt mi ven,
  fòu d'altris pal me rimà no vegn'ràj butàt.

  Jù tal mont che di amarèsis lè plen
  e tal mont che'nsìma'la'l bièl gjardìn
  che paj vuj di Beatrìs jodùt i'ai, e ben,

  e dop'ta chej poscj' als che sì tant a lùzin
  savùt i'ai chist e chel che se da contà i ves,
  di savòu fuàrt tancjus lu cjatarèsin;

  E s'jò al ver di èsi timidùt i varès,
  da chej i no vegnarès maj recuardàt
  ch'antìc jodaràn il timp chi vivìn adès." [474]

  La lus ridìnt ca'nglusàva'l me antenàt,
  presiòus gjojèl, a sfavilà si'a metùt
  com'un raj dal soreli ta'un spièli doràt;

  e chistu 'la dit: "Dom'un còu ca lè brut
  par vej di se o d'altris vergogna
  al volarà che tu ti tàzis dal dut.[475]

  Lo stes, na volta netàda la fogna,
  va a mostràighi a ducjus [476]la to vision,
  e ca si gratin pur chej ch'an na rogna.

  Che se'nsindiòsa'sarà la so lesiòn
  al prin bocòn, un bièl puc di nutrimìnt
  'lasarà na volta digerìda benòn.

  La to vòus a farà propit coma'l vint
  ch'a li pì alti puntis a ghi dà frustàdis
  e a tì onòu e riconosimìnt.

  Ma mostradis ti son ta chisti rodis,
  tal alt mont e ta la val dolorosa
  encj'ànimis par gran'robis famosis,

  che'l spirt di chel cal sint a nol riposa
  ne maj si ferma su esèmpli cal sedi
  puc cognosùt o platàt ta na busa,

  o che, par altri, risàlt a nol fèdi.




  Paradìs  Cjant Dicjotèsin

  Dal so verbo si godeva luminòus
  chel spièli beàt, e jò i stevi gustànt
  il me, temperànt dut'l dols cul sindiòus;[477]

  e che fiòla ch'a Diu mi steva menànt
  a'a dìt: "Cambia pensèj; pensa che visìn
  jò'i soj di chel[478] che'i maj'l va liberànt."

  Voltàt mi soj cuj vuj ca mi luzèvin
  vièrs la bièla vòus dal me cunfuàrt,
  e'i tàs dal ben che chej vuj sans mi volèvin;

  no parsè che dal me parlà mi fidi dom'in part,
  ma pa la mins ca pol fa doma chel tant
  se pì ch'judàda no ven dal alt, e fuàrt.

  Di chel moment, cuant ch'ic i stevi vuardànt,
  dom'chist i pol dìzi, che il me afièt
  lìbar l'era d'ogn'altra voja, dut cuant,

  fin che il plasèj eterno, che dirèt
  al luzèva in Beatrìs, su me pur
  a si rifletèva dal so bièl aspièt.

  Alòr, cu la lus di un ridi bièl e pur,
  ic dit mi'a: "Vòltiti e scolta;
  di paradìs al di fòu daj me vuj an de pur." [479]

  Com'che u chì a si jot cualchi volta
  la voja che' tal jòdi, sa è tanta,
  da ic a ven duta l'anima cjolta,

  cussi, tal sflameà da la lus santa
  che voltà mi'a fat, la so[480] brama jodùt
  i'ai che di parlàmi an veva tanta.

  E la tacàt: "Chi sù chi ti sos vegnùt,
  in ta stu àrbul cal vif dal insìma,
  che maj no si sfuèa e che sempri'l fa frut,

  i spirs a son beàs, che la jù, prima
  da vignì tal cjèl a erin ognùn famous,
  tant da vej da li mùsis granda stima.

  E alòr vuarda ben ta'i bras di sta cròus:
  chel chi minsonaràj, lì'l farà chel àt
  che ta na nula'l fal'l so lamp[481] luminòus."

  Pa la so cròus jodùt i'ai un luzòu tiràt
  dal nòn Gjosuè, apèna'pèn minsonàt;
  che'i no saj se'l dìzi l'era prin dal fat.

  E cuant che Macabeo lè stat nominàt
  èco n'altri[482] cal vegnèva rodolànt,
  e dal godi l'era stu tròtul animàt.

  Cussi par Carlo Magno e par l'Orlànt,
  doj ch'atènt a la seguìt il me sguàrt
  com'vuli'l seguìs il so falcòn svualànt.[483]

  Dop'la 'tiràt Gulielmo e Renoàrt
  e encja'l duca Gotfrèit la me vista
  'nta che cròus, coma pur Berto Guiscart.[484]

  Alòr, cu l'altris'n motu ta sta pista,
  mostrat mi'a l'anima ca mi vev'parlàt
  cuant che cun ches tal cjantà'a er'artista.

  A la me destra mi soj alòr voltàt
  a Beatrìs par jòdi s'al me dovèj,
  cun peràula o cun sen, mi ves guidàt;

  e jodùt i'ai i so vuj luzìns e bièj,
  lùstris di legrìa, che il so aspièt
  i'altris'l vinsèva e'l so ùltin parèj.[485]

  E propit coma, par sinti pì dilèt
  tal ben fa, l'omp di dì in dì, plan planìn
  a si necuàrs cal fila sempri pì dret,

  cussi mi soj rindùt cont che lì chi'erin
  dut'l cjèl cresùt al veva il so arc[486]
  jodìnt chel miràcul[487] chi vevi visìn.

  E com'ca si tramuta ta'un pisul arc
  di timp na fruta in blanc, cunat che'n musa
  a discarga da la so vergogna'l car'c,[488]

  cussi ai me vuj, vint voltàt la musa,
  l'er'l candòu pì dols da la sesta stela[489]
  che ta'un tic e tac ni veva fat di cjasa.

  Jodùt i'ai ta che stela buna'e bièla
  il lùzi dal grant amòu che lì l'era
  paj me vuj scrivìnt la nustra favèla.[490]

  E com'grus ca si àlsin da la cjera,
  cuasi godìnt di dìzi ch'èrin pasùdis,
  a crèjn na tonda o altra schiera,

  cussì'nta li lus li santi creaturis
  svualànt a cjantàvin, e'a fazèvin
  un D o'un I o'un L cu li so figuris.

  Prima, cul so cjantà a si movèvin;
  dopo, doventànt un di chiscju dizèns,
  a stevin fers un puc e a tazèvin.

  O divina Pegasèa[491] che'i nustr'inzèns
  par timp e timp ti fas che gloriòus a restin,
  e cun chej pur li nustri sitàs e regns,

  'luminèjmi di te, che spic a fèdin
  sti figuris com'ch'jò li'ai concepìdis:
  che ta scju vers'l to podèj ducjus'jòdin!

  Sinc voltis sièt si son alòr mostràdis
  vocals e consonàntis; e notàt
  i'ai sti pars coma ch'jò li'ai jodùdis.

  ‘DILIGITE IUSTITIAM' ben oservàt
  i'ai se che par prin'era chì pituràt,
  da QUI IUDICATIS TERRAM[492] seguitàt.

  Tal EM dal cuint vocabul dut ordinàt
  al steva ogni spirt, sì che Gjove stes
  d'arzènt al fasàva stu lùzi doràt.

  E pì lucis jodùt vignì jù'an i vuj mes
  e pojàsi tal colm dal EM, da indà
  che'l ben pì alt a lodàvin, dutis ches.[493]

  Dopo, com'ch'al bati di na sclampa brusàda,
  una nula si'jòt saltà fòu di falìscjs
  che paj vilàns a'è roba furtunàda,

  èco alòr il lampà di mil lucis,
  e pì, zì'n sù t'jodèvis, o tant o puc,
  par volèj di chel[494] ca li vev'impiàdis;

  e cuant ch'ogni lumìn l'era zut tal so lòuc,
  i'ai il cjaf e'l cuèl di n'acuila jodùt
  vignì fòu dal dizèn ben clar di stu fòuc.

  Il pitòu di dut chist, mestri no la maj vut;
  ma mestri lè luj, e da luj a ven fòu
  la virtùt ca informa[495] i nìs dapardùt.

  I'altri beàs, che contèns ognùn di lòu
  'parèvin d'èsi ta la M ingiliàs,
  puc'a puc pal usièl jodùt si ghi'a'l còu.[496]

  O bièla stela, cuanti gjemis chi ti'as
  ca mi mostrin che la nustra gjustìsia
  a ven da scju cjèlos chi ti tens'ngjemas!

  Par chel jò i prèj la mins che inìsi a
  ghi da al motu to e virtùt che ben
  a vuardi da'ndà che'l fun'l ven che'l to raj'l vìsia;[497]

  si che n'altra volta'l mostri'l so disdèn
  di dut chel baratà dentri dal templi[498]
  che daj màrtirs che fat lu vèvin l'era plen.

  O soldàs sans dal cjel che jò'i contempli,
  lotàit fuàrt par chej che la jù in cjera
  pierdùs a son par via dal brut esèmpli!

  Cu li spadis si fev'na volta guèra;
  ma 'dès 'la fan chej ch'al cjòli son atìfs
  il pan[499] che'l bon Pari a nisùn maj'l sièra.

  Ma tu che doma par cancelà[500] ti scrifs,
  pensa che Pieri e Pauli, che muàrs a son
  pal cjamp[501] chi ti guàstis, a son'ncjamò vìfs.

  Tu ti pos ben dìzi: "Jò'i saj se ca è bon;
  jo'i vuèj doma chel che besòu 'la vivùt
  e c'an pal saltusà martiriàt tal salon;

  jò il pescjadòu no cognòs, ne'l Paulùt.[502]




  Paradìs  Cjant Dicjanovèsin

  Davànt di me 'jodèvi cu l'alis vièrtis
  il bièl dizèn[503] che cun chel so godi grant
  a fèvin l'ànimis u lì unìdis.

  Ognùn'a parèva un rubìn che tant
  cun'un raj di sorèli ardìnt al stes
  che ai me vuj si rifletèva brilànt.

  E chel che a contà i mi met adès,
  dìt no lè maj stat, ne scrit da vingjòstri,
  ne d'inventàlu nisùn maj s'insumiarès;

  ch'jodùt i'ai e pur sintùt i'ai il rostri[504]
  che al "jò" e al "me" a ghi da vous
  invensi di usà il "me" e'l ‘nustri." [505]

  E alòr: Par esi bon e gjudisòus,
  esaltàt i soj jò chì a che Gloria
  che di pì no si pol èsi desideròus;

  e tal mont i'ai lasàt la me memoria
  buna, tant buna, ma che zens tristis
  a lòdin ma no seguìsin par nuja."

  Cussì dom'un calòu di tanti boris
  sinti si fa, com'che da tancju amòus
  un sun sòu si sintèva da li so bòcis.[506]

  E alòra jò: "O semprivèrs flòus
  dal eterno bon godi; che pur dom'un
  someà mi fèjs ducju i vustri odòus,

  sodisfàit suspirànt il me grant dizùn
  che par cussì tant timp mi'a lasàt plen di fan,
  che tal mont di cjoli no lè stat bon nisùn.

  Jo'i saj ben che se'n cjèl ta n'altri reàn[507]
  sempri a si spièla il volèj divìn,
  puc'n vu a si riflèt, e sensa velàn.

  Ben i savèjs chi mi ten pront e visìn
  par scoltavi; i savèjs cual ca lè chel
  dùbit che'n mins nol vòu maj stami sidìn."

  Coma un falcon cal ven fòu dal cjapièl,[508]
  al mòuf il cjaf e l'àlis al bat content,
  gran voja mostrànt e fazìnsi dut bièl,

  cussì al fàsi l'ai jodùt dut intènt
  stu sen, da grasia divina festegjàt
  cun chel dols cjantà che la'n alt lè sempri presènt.

  E 'la tacàt: "Chel che'l compàs 'la slungjàt
  fin al fin dal mont, e dentri di chel trat
  il misteriòus e'l manifest 'la lasàt,

  no la'l so valòu podùt lasà sì stampàt
  dapardùt l'univers, che il so verbo,
  infinìt, parzòra di dut'l fos restàt.

  E a è par chel che il prin superbo[509]
  che pì grant l'era d'ogni creatura,
  crut lè colàt crodìnt di savèj pì dal verbo;

  e da chist s'jòt ch'ogni inferiòu natura
  un vàs masa pìsul a'è par dut chel ben
  sensa fin e che'n sè cun sè'l misura.[510]

  Duncja la nustra vista, ch'al pì a ten
  doma cualchidùn daj rajs da la mins
  che dutis li robis dal mont a contèn,

  a no pol da se stesa tegni a mins
  tant che'l so prinsìpit[511] a no s'interna
  tant pì'n là daj nustri sòlis sintimìns.

  Sì che in ta la gjustìsia eterna
  il disèrni cal risèif[512] il vustri mont,
  coma vuli tal mar, dentri a s'interna;

  che, par tant che da la riva'l jòt'l font,
  lontàn tal mar no lu jòt, ca lè lo stes
  lì, ma platàt'l ten il so èsi profont.

  Lustri no lè, sa nol ven dal seren stes
  che maj si turba; ma lè 'nvènsi dut scur,
  o par pasiòn da la cjar o velèn daj bès.[513]

  Adès che chel post profont ti sos sigùr
  ca ti platava la gjustisia viva,
  che fin a capìla ti'era stat dur;

  che chist ti dizèvis: ‘un al nas'n riva
  dal Indus, indà che nisùn'l da lesiòns
  su Crist, ne di luj a lèzi o scrivi al va;

  e'l so volèj e li so buni asiòns,
  par cuant che'l nustri razonà'l jòt,
  sensa pecjàt tal dìzi o vivi a son.

  Sensa fede o batièzin al mòu: jòt--
  parsè'l vegnia condanàt stu puòr'on?[514]
  'ndà èse la so colpa se luj nol crot?[515]

  Cuj sotu tu da mètiti tal cjadreòn[516]
  par gjudicà da miàrs di mìjs di lontàn,
  che d'jòdi nencja na cuarta'n là no ti sos bon?

  Chej che voja di zì tal sutìl a'an,
  se guidàs da la scritura i no fòsis,
  razòns di dùbit'n varèsin a plena man.

  Oh nemàj da la cjera! Oh mins sglònfis![517]
  La prima volontàt, ch'è'n sè tant buna,
  e ca'è'l pì grant ben, sempri lì a'è, tal so post fìs.

  Ogni roba'è justa se cun ic'è una:[518]
  roba creada'l ben a se'a no tira,
  ma ic, risplendìnt, a ognùn lu dona." [519]

  Com'che'nsima'l nit szualànt a zira
  dop'che la cicògna'l past ghi'a dat ai fìjs,
  e com'che chel ca lè pasùt l'amira,

  Cussì si'a fat[520], e cussì alsàt i'ai li sèjs,
  la figura benedèta, che l'àlis
  moveva sburtàdis da tancju consèjs.

  Atorotòr svualànt a cjantàva: "Li nòtis
  mes, a'è clar, ti fas fadìja a capìlis;
  il pensèj di Diu pur'i no comprendèjs." [521]

  Al cujetàsi di che lustri flàmis
  dal Spirt Sant ch'encjamò l'era tal sen
  ch'ai Romàns ghi veva dat riverènsis,

  di nòuf 'la tacàt: "Chi sù, ta chistu regn,
  maj no lè vegnùt nisùn ca nol crodès in Crist
  ne prin ne dopo cal vegnès 'nclaudàt tal lèn.

  Ma jòt: tancjus di lòu a sìghin ‘Crist, Crist!'
  e al dì dal judìsi 'saràn pì lontàns
  di luj[522] che chèj che maj cognosùt no'an Crist.

  E l'Abisìn'l danarà chiscju Cristians
  cuant ca si spartiràn chisti do scuèlis,
  una sempri siòra e l'altra'n taj dàns.[523]

  Se dizaràni i Persiàns ai re vustris?
  coma a jodaràni chel libri vièrt
  'ndà che li pècis sòs son dùtis scritis?

  Lì s'jodarà, tra l'òperis d'Albert,[524]
  chè che fra puc a scrivarà la pena
  su chel ca cambiarà'l regn di Praga'n desèrt.[525]

  Lì a s'jodarà'l mal che là dal Sena
  al causarà, falsificànt bes a plen,
  chel che'l cinghiàl'l farà crepà, cun pena.[526]

  Lì di che supiàrbia s'jodarà il sen
  che màt a fa doventà l'Inglèis e'l Scosèis
  che bojs no son di restà tal so terèn.

  La lusùria a s'jodèva  e li coròtis plèjs
  di chel di Spagna e di chel re Boèm,
  che virtùt maj 'la vut, ma dom'brus plasèjs.[527]

  Si gh'jodarà al suèt di Gjerusalèm
  segnada cun una i la so bontàt,
  ma l'opòst ghi sarà segnàt cu na em.[528]

  S'jodarà l'avarìsia e la viltàt
  di chel che vuardiàn 'lè da l'isola dal fòuc
  'ndà ch'Anchìs finìt 'la la so lungja estàt;

  e par da n'idea di cuant luj'lè puc
  bastarà un pu' di lèteris scurtàdis
  ch'un bel puc ni dizaràn cul dìzi puc.[529]

  E s'jodaràn pur li òperis sporcis
  dal barba[530] e dal fradi che na nasiòn
  a'an disonoràt e pur do corònis.

  E chej che re dal Portogal e Norvegja a son,
  lì si conosaràn, e chel di Rasa[531]
  che cuj bès di Venesia 'la fat puc di bon.[532]

  Beàda Ungaria sa no si làsa
  pì malmenà! e beàda Navàra
  sa si armàs dal mont[533] ca la fàsa!

  E ducju'an di crodi che par capàra
  di chistu, Nicosia e Famagosta
  fuàrt si làgnin pal nemàl di so cjera[534]

  che d'imbànda daj altris  no si scosta.




  Paradìs  Cjant Vincjèsin

  Cuant che chel che dut'l mont al luminèa,
  dal nustr'emisfèri jù'l ven e'l va via
  sì che'l dì dapardùt si distudèa,[535]

  il cjel, che dom'di luj prin s'impìja,
  ai nustri vuj si fa di nòuf a colp presìnt
  par ducj' chej lumìns ch'ognùn di luj s'impìja;

  e'n mins stu da fà dal cjel si'a fat presìnt
  cuant che'l sen dal mont e daj so dùcis
  di parlà 'la smetùt, cujèt restànt e tazìnt;

  ma subit dopo, l'altri bieli lucis
  sempri pì luzìnt a cjantà si'an metùt
  cansòns chi recuardi ben ch'erin soàvis.

  O divìn amòu, di ridi dut cujerzùt,
  cuant chi ti luzèvis cun che dolsis melodìjs
  che di pensèjs sans a cjantàvin par dut!

  Dop' che chisti lustri pièris presiòsis
  che la sesta lus 'ngjemà i vev'jodùt
  cujetàt 'vèvin l'angèlichis nòtis,

  di sinti'l murmurà d'un rìvul mi vev'parùt
  che da clap'a clap jù'l ven lìmpit e clar
  da la gran fontana'ndà ca lè nasùt.

  E com'dal cuèl da la ghitara'l sun clar
  dut ben si sesta, com'cal fa dal busùt
  da la pìva il soflà dal montagnàr,

  cussì, sensa nencja spetà un minùt,
  il murmurà da l'àcuila sbuzigànt
  lè vignùt sù pal cuèl, fin che dols lu'ai sintùt.

  Da mùrmur'a vòus se stesa 'lòr cambiànt
  fòu dal so bèc in forma di peràulis
  bièlis i'ai sintùt, che chì i'ai scrit dut cuant.

  "La part che'n me a jòt e che'n àcuilis
  mortàlis'l soreli a vuarda," 'la tacàt,
  "a'è mièj che adès benòn i ti vuàrdis,

  pars'che daj fogùs che forma mi'an dat,
  chej 'ndà che'l vuli tal cjaf mi sflamèa,
  tant mièj daj altris 'lè ognùn di lòu dotàt.[536]

  Chel che tal miès dal vuli al sfavilèa,
  il grant cjantadòu lè stat dal Spirit Sant,
  che da post a post l'arca movùt al ve'a:

  adès ben'l cognòs il merit dal so cjant,[537]
  che luj stes a lè efièt dal so consèj stes
  par grasia vuda che granda'è altritànt.[538]

  Daj sinc che sèrcli mi fan dal vuli stes,
  chel[539] che al bèc pì visìn'a mi'è,
  la vedulùta consolat 'la pal fì stes[540]:

  adès tant ben al sa cuant costòus ca lè
  il sta lontàn di Crist, pa l'esperiensa
  di sta dols' vita e di che ch'opòsta ghi'è.[541]

  E chel che dop'si jòt ta la circonferensa
  che minsonàt i'ai, tal alt da la sèa,
  la muàrt 'la ritardàt par fa penitensa:[542]

  adès al sa ch'encja cuant ch'un al prèa
  che chel di vuèj'l sedi pal domàn lasàt
  il gjudìsi eterno a nol cambièa.[543]

  L'altri pì'n là, cu li lègis al me làt,
  cu na buna intensiòn ca'a vut brut frut,
  par zì davòu dal pastòu, grec si'a fat:[544]

  adès al capìs com'che'l mal ca si'a vut
  dal so ben operà a no ghi'a fat dan
  encja se'l mont da la'n cà'n malòra le zut.

  E chel che ta la curva'n jù i oservàn,[545]
  Gulielm l'era, che che cjera a plans a st'ora
  par Carlo e Federico e'l so malàn:[546]

  adès al sa coma ca s'inamòra
  il cjel di un re just, e a li sintìlis
  dal so splendòu encja 'dès a s'indòra.[547]

  Cuj'l crodarèsia la jù, tal mont di pècis,
  che Rifèo Trojàn[548] al fos ta stu rotont
  u chì la cuinta da li lucis santis?

  Adès alc al cognòs ben di se che'l mont
  nol pol par nuja jodi da la grasia
  divìna, o almancu no fin in font."

  Com'na 'lodula che'n aria si spàsia,
  prin cjantànt, e dopo tazìnt contenta
  da li dolsi nòtis ca la làsin sàsia,[549]

  cussì ben clara mi'a parùt la'mprònta
  dal plasèj eterno, e'l so desidèri
  al cual ogni roba si atèn e dovènta.[550]

  E forsi pars'che plen di dùbit i'èri
  com'un spièli plen di robis coloràdis,
  pì'a lunc di spetà, tazìnt, bon 'no'eri;

  ma li peràulis: "Se soni sti robis?"
  a mi son fòu di so volèj sbrisàdis;
  e'a colp un sintilà jodùt i'ai di fièstis.

  Subit dopo, cun brilanti ocjàdis
  chistu sen benedèt a mi'a rispundùt
  prin chi ghi fès jò stes altri domàndis.

  "Chistu tu i ti cros di capìlu dut
  parsè ch'jò'i lu dìs, ma'l coma no t'lu sas;
  com'che'l crodùt spès a no lè comprendùt.

  Com'chej ca pàrin capì li robis'ti fas,
  par nòn e basta, ma la so "quiditàt" [551]
  no la jòdin se d'altris no vegnin judàs.

  Regnum coelorum a sufrì 'lè partàt
  dal grant amòu e da la speransa
  ch'a vinsi a va la divìn' volontàt;

  no'un lotà tra omp e omp, com'si pensa,
  ma ic a vins pars'ca vòu esi vinsùda
  e, vinsùda, a vins cu la so benevolensa.[552]

  La prin'e la cuint'anima[553] là'mpostàda
  a ti làsa a bocja vièrta, che'n ic t'jòs
  la regjon daj ànzuj ben pituràda.

  Daj so cuàrps fòu no son vegnùs, com'ch'ti cros,
  spirs pagans, ma cristians, cun fede plena
  sul Crist che da zì o zà zut l'era'n cròus.

  Ch'un da l'infièr, da'ndà ca no si torna
  maj par fa dal ben, taj so vuès lè tornàt,
  pa la grasia che'l sperà a adòrna;

  dal gran sperà che sì tant a la judàt
  il preà[554] che Diu lu risusitàs,
  par podèj vej'l so desidèri scoltàt.

  Il spirt glorious ch'adès ni ten voltàs,[555]
  tornàt a la cjar, e lì par amòndi puc,
  tant a là crodùt che luj a lu judàs;

  e crodìnt impiàt a si'a'n ta un sì grant fòuc
  di amòu par luj[556], ch'a la so muàrt seconda
  u chì a lè vegnùt, ta stu bièl lòuc.[557]

  L'altri[558], che par grasia di na sì fonda
  fontana'l sgorga, che maj creatura
  jòdi'a podùt fin ta l'ultima onda,

  dut'l so amòu la jù 'la dat a vita pura;
  che Diu, da grasia 'grasia[559] ghi'a vierzùt
  il vuli a la nustra redensiòn futura:

  e 'lòr 'n chè luj 'la crodùt, e pì no lè zut
  a sufrì la spusa dal paganèsin;
  ma'a criticà che perversion si'a metùt.

  Che tre siòris[560] lì a ghi'an fat da batièsin,
  che visìn la roda destra ti'as jodùt,
  davànt dal batezà pì di un milèsin.

  O predestinasiòn, che maj'an podùt
  la to radìs jòdi, ne maj podaràn,
  chej che'l prin motu[561] maj comprendaràn dut!

  E vualtris, puora zent, no stèit dàsi afàn
  a gjudicà; chè nu stes, che Diu 'jodìn,
  dal cognòsi ducju'i elès i sin lontàn;

  e dols ni'è che dal savèj lontàns i sin
  e'l nustri ben a chistu ben s'inclina,[562]
  che chel che Diu'l vòu, encja nu'i volìn."

  Cussì da che splendida lus divina,
  par ben sclarìmi la me puora vista
  risevùt i'ai sta buna midizina.

  E com'un cjantadòu un bon citarista
  davòu ghi va cuj so zòucs da la cuarda,
  ch'encjamò pì gust a la un che'l cjant'l scolta,

  cussì'ntànt cal parlàva, di recuardà
  mi ven ch'jodùt i'ai li do lus beàdis
  che, com'cuant'l bati da li sèjs un'l vuàrda,[563]

  cul so parlà si movèvin li flamùtis.



  Paradìs  Cjant Vincjunèsin

  Belzà si'èrin i me vuj di nòuf fisàs
  su la me Beatrìs[564], e cun lòu'l me còu,
  che pì d'ic no esist altri ca ghi plàs.

  E ic a no ridèva; ma "Se'l colòu
  dal me ridi t'jodès," mi'a dit, "ti restarès
  com ‘Semlè' che'n sinìza si'a fat par amòu;[565]

  la me belèsa, che tal alsàsi stes
  tal eterno palàs, pì'a va luzìnt
  coma che fin chì jodùt i ti'as tu stes,

  sa no si temperàs, tant pì risplendìnt[566]
  doventarès che li fuàrsis tòs al so luzòu
  sarèsin com'alc che'l folc'l va distruzìnt.

  I sin adès rivàs al siètin splendòu
  che sot dal dizèn dal leòn dut ardìnt
  la jù'l radièa misturàt[567] il so valòu.

  davòu daj to vuj ten ben fisada la mint[568]
  e fa che chej a spièlin la figura
  che'n ta chistu spieli[569] ti zaràs jodìnt.

  S'un'l saves ch'jò'i mi stevi godìnt na vura
  dut il me contemplà di chel aspièt beat,
  cuant che d'jòdi altri mi soj dat cura,

  al capirès benon cuant ch'i'eri grat
  di ubidì a la me biela scorta,
  balansànt chistu cul splendòu zà contemplàt.

  In ta chel cristal che il nòn al parta--
  zint atòr dal mont--dal so duce, tant bon
  che sot di luj er'ogni malìsia muàrta,[570]

  dut d'òru che tant'a brilàva e benòn
  jodùt i'ai na scjala ca zeva in sù
  fin che'i me vuj pì no la jodèvin benòn.

  par scju scjalìns i'ai pur jodùt vignì jù
  tancju di chej luzòus ch'ogni lùs dal cjel
  a parèva ca si difondès ca jù.

  E com'che par natura'l fa ogn'usièl,
  ducju'nsièmit, bunorùta, i crovàs
  par scjaldàsi ducju'a fan'l so saltusèl;

  e dopo an dè di chej ca van a spas,
  altris si zìrin ma fìs lì'a rèstin,
  e altris atòr'van di lì ch'erin pojàs;

  propit cussì mi pareva ca fèsin
  l'ànimis che chì luzèvin insièmit
  cuant che tal stes scjalìn si visinàvin.

  E che che pì visìn i'jodèvi, e pulìt,
  sì clar'si'a fat, ch'jò mi dizèvi pensànt:
  "Ben jò'i jòt il ben chi ti mi tens sclarìt."

  Ma che[571] da che jò'i spetàvi'l coma e'l cuant
  dal dìzi e dal tàzi, a tàs; e alòr
  jò, cuntra'l me volèj, sidìn soj stat dut cuant.

  Alòr ic, che ben jodùt veva'l me puòr
  tàzi tal jòdi di chel che dut[572] al jòt,
  dit'a mi'a: "Dìs pur di se chi t'jòs atòr."

  "Il me merit," i'ai alòr tacàt di bot,
  "grant no lè asàj par vej da te[573] risposta;
  ma par che[574] che'l me grant desidèj a jòt,

  dìzmi, beàda vita, che in ta chista
  alegrìa i ti ti tens platàda,
  sè che sì visìn di me a ti parta;

  e dìzmi parsè ca tàs ta sta roda
  che sinfonìa dolsa dal paradìs,
  che ta altris[575] a par èsi godùda."

  "La musa e'l sinti mortal ti'as, ben vuàrda,"
  rispundùt mi'a; "par chel chì no si cjanta,
  com'ch'a ridi Beatrìs no t'las jodùda.[576]

  I soj paj scjalìns da la scjala santa
  vegnùda tant in jù dom'par fati fiesta
  cul dìz'ti e cu la lus ch'ognùn chì'n da tanta;

  e'a no'è par pì grant amòu chi ti faj fiesta;
  ch'altritànt amòu o pì chi sù si mostra,
  com'che dut stu sflameà ti manifesta.

  Ma l'alta caritàt, ca ni fa sèrvis
  di chel alt consèj che'l mont al governa,
  u chì a ni sièls, com'che tu t'osèrvis."

  "J`o'i jòt ben," i'ai dit, torcja di lus plena,
  com'che u chì al basta'l vustri benvolèj
  par seguì la providensa eternàl;

  ma chistu lè chel chi vorès tant savèj--
  pars'che predestinada tu, besola,
  chì a èsi ti sos, fra tancju spirs bièj."

  No'eri nencja ta l'ultima peraula,
  che tal so miès a si'a sta lus centrada,
  atòr di se piruetànt com'na trotula;

  cussì mi'a 'lòr dit chist'ànima beàda:
  "La lus divina che su me si punta
  penetrant'nta che ca mi ten'nglusàda,

  che cul me jòdi a si ten ben streta,
  cun me su di me a si alsa, ch'jò'i jòt
  la pì alt'esènsa da'ndà ca'è cjolta.[577]

  Èco dùncja l'alegrèsa che'n me s'jòt;
  pars'che cuant ch'al me jòdi a'è clara
  cussì'l me lùzi'l lus coma'l lùzi ch'jò'i jòt.[578]

  Ma che alma dal cjel che pì a ven clara,
  chel serafìn che'n Diu'l vuli pì'l ten fisàt,
  al to domandà nol pol da risposta clara;

  par via che tal abìs lè tant sprofondàt
  dal eterno decrèt chel che savèj ti vus,
  che capìlu nol podarà maj spirt creàt.[579]

  Cuant che'i to piè jù tal mont son di nòuf zus,
  chistu conta, che pì a nol presumi
  di zì'ndà che nencj'i beàs d'jòdi no'an asàj lus.

  Coma pòsia la jù la mins presumi
  d'jòdi tal so scur se che d'jòdi no pos
  nencja ta chista lus chì--adès dìzmi.

  Di sta sidìn mi'an sì dit li peràulis sos,
  che lasàt i'ai la cuestiòn e domandàt,
  ùmil, ghi'ai se di cognòs'lu pusìbil mi fos.

  Un cret a s'jòt che'n Italia 'lè'nmiezàt, [580]
  e no tant lontàn da la to patria,
  tant alt che dal ton pì'n bas si sint'l boat;

  e na goba'l forma dal nòn di Catria,
  cun subit sot un monastèri consacràt
  che d'adorà Diu maj a nol varia."

  Cussì il so ters discors a la tacàt:
  a la dit, seguitànt cuj so motìfs:
  "U chì al servìsi di Diu 'soj restàt,

  che cul mangjà cunsàt cul vuèli d'ulìfs,
  i pasàvi tant'l cjalt che'l frèit amòndi ben,
  dut content cuj me pensèjs contemplatìfs.

  Par scju cjelos stu claustri a l'era ben
  fèrtil; e adès dut vuèjt i lu cjatàn,[581]
  si che di rivelàsi al farès ben.

  Ta chel post jò i'eri Pieri Damiàn,
  e Pieri pecjadòu i'eri ta la Glisia
  da la Madona visìn dal mar Adriàn.[582]

  Di vivi là mi restava pucja grasia
  cuant chi soj stat pocàt vièrs di chel cjapièl
  che travasàt da mal in pèzu spes d'jòdi a si'a.[583]

  Cefàs si'era vut seguìt dal grant vasèl[584]
  dal Spirt Sant, discòls, puarès, e magris,
  mangjant frigùjs ta chistu post o ta chel.

  Adès si spètin tanti di che robis
  chiscju modernos pastòus, e che ben
  ju àlsi, pa li so gravitàs pesàntis.

  Cul mant so a cujèrzin il palafrèn,
  sì che do bestis a stan sot di na pièl:
  Oh pasiènsa, cuant chi ti ghi das sostèn![585]

  Lumìns jodùt i'ai, al sinti chist da chel,
  vignì jù svels paj scjalìns e ziràsi
  e a ogni ziru'l so lumìn si feva pì bièl.

  Visìn di stu spirt[586] son vignùs a fermasi,
  dant insièmit un cussi grant sigòn
  ch'a nuja chì al pod'rès paragonàsi:

  ne jò lu'ai capìt, par tant fuàrt ca l'era'l ton.




  Paradìs  Cjant Vincjaduèsin

  Plen di maravèa, a la me guida
  voltàt mi soj, coma un ninùt cal cor
  sempri la indà che pì si cunfìda;[587]

  e che, coma una mari ca socòr
  subit il fi dut pàlit da la pòura
  e coràgju a ghi da e ghi sta atòr,

  mi'a dit: "ma no satu che'n cjel alòra
  zà'i ti sos? E no satu che'n cjel dut a è sant
  e che lì dut se ca'è fat lè fat cun cura?

  Coma ca ti varès tramutàt il cjant,
  e'l me ridi, adès imaginà ti pos,
  cul tonà di che vòus che movùt ti'a sì tant;[588]

  che se ben i ti capìs i pensèjs sos,
  zà ti savarès cual ca'è la vendèta
  chi t'jodaràs prin da la fin daj dìs tos.[589]

  Ca sù la spada 'no tàja mas'a la svelta
  ne masa tars, com'che'nvènsi a ghi par
  a chel che cun vòja o timòu'la speta.

  Ma a'è ora chi ti voltis il to sguàrt clar;
  che spiris grancj' e famòus i t'jodaràs
  se'l cjaf ti zìris, com'chi dìs, vièrs'l scjalinàr.

  Com'ch'ic voleva, i me vuj si son voltàs
  e jodùt i'ai sent balìns che insièmit
  cuj rajs du ducjus 'vegnèvin ben 'luminàs.

  Com'chel i'eri jò che, par no pari mas'ardìt,
  la gola'l copa, e'n davòu a si ten
  dal domandà, par no vignì stracapìt;

  e'l lumìn pì grant cal luzèva pì ben
  fra che margaritis pì'avànt lè vegnùt
  par volèj di se stes contentàmi ben.

  "Se tu t'jodès," da chel alòr i'ai sintùt,
  "coma me la caritàt che tra nu'a art,
  ogni to pensèj jòdi i ti farès, dut.

  Ma pars'che tu no ti tardis, nencja'n part,
  di rivà al pì alt[590], ghi daràj risposta
  jò a chel pensèj chi ti tens in riguàrt.

  Chel mont ca la Casìn[591] ta la so costa
  frecuentàt lè stat fin la sù insìma
  da zent'nganàda e puc ben disposta;[592]

  e chel jò'i soj che la sù a la par prima[593]
  partàt'l nòn di chel che la veretàt
  in cjera l'alt ghi'a mostràt a ogn'ànima;

  e da tanta grasia i soj stat luminàt
  che i vilàns di chej poscj' i'ai convertìt,
  che seduzùs 'erin stas da'un cult disgrasiàt.[594]

  Contemplatif l'era stat ogni spirit
  di scju fòucs tegnùs inpiàs ta chel cjalt
  che crèsi'l fa'i flòus e'l frutàn sant e scuisìt.

  Chì a lè Macario, chì a lè Romuàlt,
  chì a son i me fràris che in taj clàustris
  i piè'an puntàt e tegnùt il còu salt." [595]

  E jò a luj: "L'afièt chi ti mi mostris
  parlànt cun me e'l calòu di chel aspièt
  ch'jò ben i'jòt tal brilà daj vustri lustris,

  che fede'n vu tant granda i sint tal me pet
  com'na rosa cuant che sì tant vièrta'vèn
  che dà no podarès pì'ncjamò dilèt.

  Ma par plasèj, o pari me, dìzmi ben
  se jò'i pos da te la buna grasia vej
  d'jòditi dentri di stu luminòus sen." [596]

  Alòr luj: "Fradi, chistu grant desidèj
  scoltàt ti sarà ta l'ultima sfera,[597]
  'ndà che scoltàs ducjus saràn dal alt volèj.

  U là a'è perfèta, ma dura e'ntèra
  ogni sodisfasiòn, e doma ta chè, sint,
  ogni roba a'è 'ndà che sempri a'era,[598]

  pars'che'n lòuc no'è, ne zìrus sta fazìnt;
  e la nustra scjala'n sù a va ta chel marc,
  che daj to vuj a va plan plan scomparìnt.[599]

  Fin la sù a la jodùda'l patriarc
  Jacob[600] cuant che, pojàda tal punt pì alt,
  ogni scjalìn a ghi era di ànzuj car'c.

  ma par zìghi sù cuj'l fàja pì un pìsul salt
  fin al prin scjalìn? Il me regulamìnt
  a nol ven pì seguìt nencja da'un puòr Svuàlt![601]

  Li muris ca erin na volta'un cunvìnt,[602]
  adès son tànis di làris, e'i vistìs
  son sacs di farina zuda malamìnt.

  Nencja la pez'usùra chi ti pènsis
  tant no ghi displàs a Diu com'chel frut[603]
  che mat al fa doventà'l còu daj fraris;

  che dut se che la Glisia a custodìs, dut
  lè da la zent ch'a nòn di Diu'a domanda;
  no daj parìncj' e ne di altri pì brut.[604]

  La cjar dal omp a'è debula avònda
  ca no basta pal bon proposit da la zent
  vej'l timp dal rori, dal nàsi a la so glanda.

  Pieri'la tacàt sens'oru e sens'arzènt,
  e jò cun tant preà e cul fa dizùn
  e Cesco[605] cun umiltàt il so convent.

  E se'l prinsìpit ti vuàrdis d'ognidùn
  e'ndà ch'a finì 'lè zut dop'ti vuàrdis,
  t'jodaràs che da blanc scur si'è fat ognùn.

  Ma vej l'àghis dal Gjordan'n davòu movùdis,
  o vierzùt'l mar cuant ch'a Diu ghi'a plasùt,
  pì d'un judà chì èrin sti mar'vèjs grandis." [606]

  Cussì a mi'a dit, e dop'a si'a metùt
  di nòuf cuj sos e cuj sos si'a miscjàt;
  e cun chej zì'n sù a mulinèl i'ai jodùt.

  Zì davòu di lòu mi'a Beatrìs alòr fat
  cun'un so pìsul sen sù par che scjala,
  e la so virtùt pì dal me pèjs'a zovàt;[607]

  ne maj ca jù'ndà ca si monta e cala
  com'che sempri i fin, un motu cussì svelt
  jodut si'a, com'chel di sta me nov'àla.

  Podèsi maj jò, letòu, tornà al alt
  trionf celestial pal cual jò'i plans tant spès
  i pecjàs ca mi tègnin lontàn dal alt,

  pì timp il dèit tal fòuc a ti volarès
  di mèti'e tirà fòu, che'a mi d'jòdi'l sen
  che dop'dal Toru'l ven, lì ch'a colp i'eri jò stes.[608]

  O stelis gloriosis, o grant splendòu plen
  di che alta virtùt ca mi conferìs,
  par puc o tant cal sedi, dut'l me inzèn,

  cun vu'l nasèva e tramontàva, o stelis,
  chel ch'a dut se ca'è mortal ghi da vita
  cuant chi'ai par prin godùt li àriis toscànis;

  dopo, cuant che vustra virtùt conferìt'a
  mi'à d'entrà ta l'alta[609] roda ca vi zira,
  pal moment chì cun vualtris mi'è dat di sta.

  E adès l'anima me tant vi suspira--
  oh cussì tant!--par podèj vej che virtùt
  ca ocòr pal gran pàs ch'a sè la tìra.[610]

  "Ti sos tant dongja da l'ultima salùt,"
  Beatrìs a'a tacàt, "ch'adès ti convièn
  vej'l jòdi da li to lus clar e acùt;

  però, prin che tu ti entri ta chel ben,
  dà na ocjàda'n jù e jòt pur cuant mont
  sot i piè ti'ai za lasàt vej--oserva ben;

  cussì che'l to còu, par tant cal pos, gjocònt
  si presenti a la fila[611] trionfànt
  che contènta 'ven tra stu etere rotònt."

  E chel che a stu mont ghi fa puc cont
  jò lu amìri, e chel ch'a altri al pensa
  bravo a lè, che la schena ghi volta'al mont.

  Jodùt i'ai Diana, dut'clara, ma sensa
  che màcis scuris ch'èrin stadis razòn
  ch'jò la vevi crodùda rara e densa.[612]

  Il grant splendòu di to fì, o Iperion,[613]
  jòdi i'ai podùt, e com'ca si mòvin
  atòr e visìn di luj, Maja e Dion.[614]

  E tal miès dal pari e'l fì, jodùt ghi'ai visìn
  Gjove stes, pì tempr'àt[615]; e clar mi'è stat
  com'che da'un post a l'altri a varièjn.

  Dùtis sièt sti sferis mi si'an dimostràt
  cuant grandis ca son e cuant velòcis
  e com'ch'ogni pianèt si ten tal so post'ncjasàt.[616]

  Chel ortùt che sì tant ni fa salvàdis
  tal zì atòr cun scju eternos zìmuj,
  dut i'ai jodùt, daj glasàrs a li fòcis.

  I vuj i'ai dop'voltàt di nòuf ai bièj vuj.




  Paradìs  Cjant Vincjatreèsin

  Com'l'usièl che'n ta li so amàdis frascjs,
  pojàt tal nit daj so bièj usielùs
  lè lì ta la not ca scurìs li robis,

  che' par ben jòdi i so picininùs
  e par cjatàighi da mangjà un vierùt
  o doj a no si ten maj'n davòu, da mùs,

  al cricà dal dì, fòu dal nit'l ven spes jodùt,
  che cun grant afièt il sorèli'l speta
  e'l vuarda fìs pal prin luzòu, a stent stant mut;

  cussì la me Beatrìs a stev'atènta
  e dreta, cuj vuj par che banda voltàs
  'ndà che'l sol'l par mov'si mancu a la svelta:[617]

  si che, jodìnla cuj vuj tant esaltàs,
  doventàt i soj com'chel che, desiderànt
  di vej altri, cul còu'n gola'l spera e'l tas.

  Ma di timp non d'èra pasàt par nuja tant,
  tra'l me desiderà e'l jòdi, i dìs,
  il cjel che pì e pì si zeva'mpijànt.

  E alòr Beatrìs: "Èco li scuadris
  dal trionf di Crist e di dut cuant'l frut
  vendemàt dal zirà di chisti sfèris!" [618]

  L'aspièt so mi parèva cal ardès dut,
  e di gjoldi a veva i vuj sì plens
  che'l dìzi a è mièj tègnilu tazùt.[619]

  Com'cuant che'i cjelos a son ducjus serèns
  Diana s'jòt ridi fra li ninfis eternis
  che dut la sù a piturèjn cuj so bièj sens,

  jodùt i'ai'mparzòra di miars di lucis
  un sorèli che dùtis l'impijàva
  com'che'l nustri'l fa cun dùtis li stelis;

  e'n ta sta viva lus a trasparèva
  che sostansa sì tant brilànt e clara
  che'l me vuli sostègni nol podèva.

  Oh Beatrìs, guida me dolsa e clara!
  cussì a mi'a dit: se ca ti fa mancjà'l flat
  la virtùt[620] a'è ch'a dut ghi sta parzòra.

  Chi'lè'l savèj e'l podèj ca ni'e stat dat
  par vièrzini li stradis tra cjel e cjera
  che par sì a lunc i vèvin desideràt."

  Com'che'l fòuc che il nul in se al sièra
  si slargja e da chel no lè pì tegnùt,
  e cuntra natura jù'l va vièrs la cjera,[621]

  cussi la me mins, nudrida da dut
  chel ben di Diu, eco che fòu a ven
  e di savèj se ca'a fat no'a pì podùt.

  "Alsa pur i vuj che jòdimi ti pos ben;[622]
  i ti'as jodùt robis che preparàt ti'an
  a sostègni'l me ridi, com'ca convièn."

  Jò'i eri com'chej che da'un sun sveànt si stan
  e, cul sun cal va svelt svanìnt, a pròvin
  a ripartàlu a la mins, ma invàn;[623]

  cussì i'eri cuant che'n mins mi vegnèvin
  li peràulis sos, degnis di èsi scritis
  taj libris che'l pasàt sempri'a ritègnin.

  S'adès a sunàsin dùtis che lenghis,
  che Polimnia cu li so sòus fat a vèvin
  sì tant dolsis e sempri mièj nudrìdis,

  par judàmi, dal just nencj'un milèsin
  a no rindarèsin dal so ridi sant,
  e nencj'al so aspièt sant si visinarèsin.[624]

  Cussì cuant che dal Paradìs i stin contànt
  a'è mièj ch'un salt'l fedi'l sacri poema,
  com'cuant che un fosàl i si cjatàn davànt.

  Ma s'un'l pensàs al grant pèjs di chistu tema
  e a sta puòra schena ca lu parta,
  il cjaf'nol scjasarès se sot di chel a trema:

  no lè'un mar par na barcja pisulùta
  che che cun coràgju a vièrs sta brava prora,[625]
  o d'un timonèj che pauròus'n davòu'l resta.

  "Parsè ti'èse la me musa tant cjàra
  che'i vuj no ti voltis vièrs il bièl gjardìn
  cuj flòus che'i rajs di Crist'a tègnin sot cura?

  U chì a è la rosa che'l verbo divìn
  incarnàt ti'a; ta scju gilios volta i pensèjs
  che tal so bonodòu tacàt'l veva'l so cjamin." [626]

  Cussì Beatrìs; e jò, che'ai so consèjs
  i'eri dut pront, i mi soj alòr metùt
  a lotà cuntra li me debuli sèjs.[627]

  Com'che na dì da l'ombrena i'ai jodùt
  un raj di sorèli che un prat di flòus
  da'un barconùt dal nul al luminàva dut;

  èco, cussì jodùt i'ai tancju splendòus
  iluminàs dal alt da rajs infogàs,
  sensa jòdi la causa di scju luzòus.[628]

  O Signòu me, che un sen sì clar ti ghi dàs,
  tant'n alt ti stevis che'i me vuj alòr mièj
  jòdi'a podèvin'l splendòu di ducju i beàs.[629]

  Il nòn dal bièl flòu che jò sempri'nvochèj
  di dì e di nòt, a mi'a dut ingropàt,
  e cul còu'n gola'l so fòuc jodùt i'ai'ntèj.[630]

  E'ntànt che in tant e in cuant[631] i vuj pituràt
  mi veva la lus di che viva stela
  che la sù a vins com'che ca jù a'a fat,

  dal alt jù si'a fat na flamùta bièla,
  rotonda propit coma na corona,
  ch'atòr ghi'a zut di sta dolsa stela.[632]

  La pì dolsa melodìa ca suna
  ca jù e che pì l'ànima a tira,
  altri no'è che un nul che sclapàt'l tona,

  in paragon dal sunà di che lira
  che coronànt a zèva chel bièl zefìr
  che di sè'l cjel 'ngjemàva, sta bièla piera.[633]

  "Amòu angjelic jò'i soj che inzìr'
  ghi vaj dal grant gaudio cal ven di dentri--
  nustri desidèri!--di stu dols zefìr;

  e cun te'i staràj, o rosa dal cjel, mentri
  che'l fi ti compagnaràs, radiant, O pia!,
  ta la roda suprema[634], cul'ès'ghi dentri."

  Cussì a si strinzèva la melodia
  ch'atòr di se a veva, e l'altri lucis
  a cjantàvin pur lòu'l nòn di Maria.

  La mantelìna real[635] che dut' li sfèris
  dal mont a cujèrs, fervida e viva,
  godìnt di Diu'l calòu e usànsis,

  parzòra di nu'l so disòt a veva
  sì tant lontàn che la so aparènsa,
  da lì chi'eri, jòdi'ncjamò no si feva:

  i me vuj, alòr, no'an vut la potensa
  di sta visìn di che gloriosa flama
  ch'alsàt si'a davòu da la so simìnsa.[636]

  E com'chel fantulìn che viers la mama
  al slungja'i brasùs, dopo vej ben tetàt,
  par chel amòu che dut di fòu lu'nflàma;

  ognùn di chej luzòus in sù si'a butàt
  cu la so flama, cussì che'l grant afièt
  che par Maria 'vèvin palesàt mi'è stat.

  E lì davànt mi son restàs, dirimpèt,
  cun tal grasia, ‘Regina coeli' cjantànt,
  che'ncjamò adès ghi sint dut il dilèt.

  Oh cuant ben di Diu ca si va cjatànt
  fra chisti bunànimis dal còu d'oru
  che jù 'semenàvin il bon e'l bondànt![637]

  Chì a si vif e a si got dal tesòru
  otegnùt cul lagrimà tal esilio
  di Babilon, 'ndà ca si'a lasàt l'oru.

  Chì al trionfa, sot dal fì di Dio
  e di Maria, da la so vitòria,
  e cul vècju e cul nòuf concilio,

  chel che cont'l ten li clafs di chista gloria.[638]




  Paradìs  Cjant Vincjaquatrèsin

  "O vualtris ch'elezùs a la gran sèna
  i sèis dal Àgnul benedèt che godi
  la sù vi fa cun mins sempri serena,

  se par grasia di Diu chistu'l pol godi
  di na frigùja o dos da la vustra mensa
  prin che finìghi'l timp la muàrt'a podi,

  vuardàit ben la so gran voja, imènsa;
  fèjghi sercjà'l vustri ben: i bevèis vualtris
  sempri da l'aga che luj dom'al pensa."

  Cussì Beatrìs; e l'ànimis beàdis
  com'sferis si'an fat tal alt di paj fìs,
  e flameànt'ziràvin com'comètis.

  E com'atorotòr i tocs daj orlòjs
  si zìrin, sì ch'un toc al par mov'si planìn,
  mentri l'ultin al somèa vej àlis,

  cussì che girulìnis, ca balàvin
  ben e bièlis, di cuant ca èrin bravis
  tal so bal, o lent o svelt, capì mi fèvin.

  Da una pì presiòsa da li altris
  fòu jodùt i'ai da li pì bièli flàmis
  una ch'altris non d'èra di pì lustris;

  che tre voltis 'torotòr di Beatrìs
  lè zut cjantànt un cjant cussì tant divìn
  ch'un pì alt dìzi a vòu par dìzi di sti nòtis.

  E alòr la me pena a salta stu scjalìn;
  ch'al nustri pinèl par tal'sfumatùris,
  com'al contà, colòus mancu vifs ghi vòlin.[639]

  "O Sòu me santa, cu li to prejèris
  sinceris, e'l to grant e ruvìnt afièt,
  da che bièla sfera ti mi lìberis." [640]

  E u chì a si'a fermàt il fòuc benedèt
  e vièrs ic indirisàt 'la'l so rispìru
  e com'chi'ai dit ghi'ai dit, cun grant rispièt.

  E ic: "O lus eterna di chel grant viru[641]
  che dal Signou Nustri li clafs'la otegnùt
  che partàt jù'l veva da stu lòuc d'oru,[642]

  stu omp tenta, chì e lì, un puc par dut,
  su la fede, sa ti plàs, dàjghi pur sot,
  che par ic tal mar tu ti zèvis a piè nut.[643]

  S'un lè ben dispost e ben'l spera'e crot,
  ocultàt no ti'e, ma chì in Diu t'jòs,
  indulà che dut pituràt a si jòt;

  pars'ch'a vignì chì zent jòdi si pos
  par fede vera, alòr par gloriàla
  fàlu parlà a è'un ben, e ben a si pos."

  Com'che'l bacelièr[644] si ten pront e nol parla
  fin che'l mestri la cuestiòn a no ghi propòn,
  par provàla e no par terminala,

  cussì jò'i mi armàvi di ogni razòn
  mentri chi la scoltàvi, par èsi pront
  par un sì alt mestri e na tal cuestion.[645]

  "A dìzimi, da bon cristiàn, tègniti pront:
  la fede, se ca'è?"  Sùbit alsàt i'ai la front
  vièrs la lus che di chist a era la font;

  Beatrìs alòr coràgju mi'a dat un mont
  par che jò adès a spandi mi metès
  l'aga chi vevi ta la me'nterna font.

  "La grasia ch'a rispundi mi'ocòr adès,"
  tacàt i'ai, "di front di stu tant alt campiòn,
  ca mi jùdi a esprìmi ben i me concès."

  E parat i'ai'n davànt: "Com'che tant benòn,
  O pàri me, a la'l to bon fradi[646] scrit,
  che tal just cjamìn, Roma, ti'a'mpostàt benòn,

  la fed'è sostansa dal speràt, 'la dit,
  e argumìnt di chel ch'jòdi no podìn;
  e la so esènsa'è chè, com'chi'ai capìt."

  E luj: "Propit cussi; basta ch'a puntìn
  ti capìsis pars'che tra li sostansis,
  davànt daj argumìns[647],'la metùda prin."

  E alòra jò: "Li robis profondis
  che u chì i rivi a jòdi benòn,
  ai vuj di la jù a son tant platàdis,

  che doma tal crodi a si sa ca son
  e sul crodi 'lè'l gran sperà fondàt;
  e par chel in sostansa si fa l'intensiòn.[648]

  E da chistu crodi la ju a ni'è dat
  di silogizà, sensa vej altra vista;[649]
  e cun chel i rivàn a la veretàt."

  E di nòuf luj: "Se dut chel ca si 'cuìsta
  ca jù cu la dutrìna'l fos sì ben pensàt,
  nol ocorarès l'inzèn dal sofista."

  Cussi chel amòu in bora'la soflàt;
  e dop'la dit: "Pensèj ti ghi'as cun fuàrsa[650]
  al pèjs e lèga di sta monèda dat:

  ma dìzmi se propit ti las in borsa."
  alor jò: "Sì chi l'ai, tant lustra e tonda,
  ch'a la so'mpresiòn[651] i ghi crot par fuarsa."

  E chist si'a fòu fat da la lus profonda
  che lì'a splendèva: "Sta bièla gjoja[652]
  che su di sè ogni virtùt si fonda,

  da'ndà ti vègnia?" E jò: "La gran plòja
  dal Spirit Sant ca cola ben dapardùt
  tal vecju e tal nòuf Testamìnt--sta plòja

  silogismo a'è ca mi'a dut concludùt,
  e sì ben, che si vès di fa'un paragon
  ogn'altra prova sarès roba da frut." [653]

  E i'ai chist sintùt: "Chista proposisiòn,
  vecja o nova[654], che sì ben si conclùt,
  coma satu ca è na divina cansòn?" [655]

  "La prova dal ver di se chi'ai lezùt
  'son che robis nòvis che la natura
  a scjaldàighi il fièr a no'a maj podùt." [656]

  E a chist'mi'a dit: "Se ca ti sigùra
  che chès[657] 'sèdin vèris? Dom'chel medèsin
  chi ti vòus provà, dom'chel ti lu zùra."

  "Se'l mont si'a convertìt al Cristianèsin,"
  i'ai dit, "sensa miràcuj, chist stes lè'un
  che'n paragon i'altris no son che'un centèsin;

  jòt tu, ch'entràt ti'èris, puarèt e dizùn,
  tal cjamp, par semenà che buna planta
  ca no ven vendemàda pì da nisùn."

  Finìt chistu, la cort alta e santa
  a plena vòus Diu'a laudàt ta li sferis
  cu la melodia[658] che la sù si cjanta.

  E chel siòr che da un'a l'altri braghis
  cu li so domàndis mi veva partàt,
  fin che visìns i'èrin da l'ultimi frascjs,

  di nòuf 'la tacàt: "La Grasia che marosàt
  cu la mins a'a, i làvris ti'a vierzùt
  fin chì, com'ca è just che cussì sedi stat,

  e content i soj di se che fòu a'è vegnùt;
  ma adès sclisàn pur fòu se chi ti cros,
  e d'indà che stu crodi saltà fòu 'la podùt."

  "O bon pari me sant, spirit chi ti jòs
  chel che doma cul crodi batùt ti'as
  a la tomba piè ben pì zòvins daj tòs," [659]

  i'ai tacàt, "ti vorès chi ti manifestàs
  dut'la sostansa di se che jò'i crot
  e la razòn pur ti vorès ch'jo ti pasàs.

  E jò'i ti rispùnt: In ta un Diu i crot,
  ùnic e eterno, che dut'l cjel al mòuf,
  sens'èsi movùt--a chist cun amòu i crot.

  E a crodi a dut chist a no mi mòuf
  ne fisica ne metafisica, ma chista
  granda veretàt che su di me a plòuf,

  e plovùt a'a su Mosè, sul Vangelista,
  suj sàlmos e'i profès e ducjus vualtris
  indà che'l Spirit Sant 'la fat posta.[660]

  E i crot in tre'ternis persònis, e stis
  chì, i crot, a son una e a son trina,[661]
  ma'n una sostansa a son unìdis.

  Da la profonda condisiòn divina
  chi staj tocjànt, la mins'mi sigilèa
  se che tal Vanzèli a'è spes dutrina.

  Chistu 'lè'l prinsìpit, cal sfavilèa,
  viva lus doventànt cuj so rajs'nflamàs,
  e com'astri tal cjel'n me'l sintilèa."

  Com'l siòr che dop'vej scoltàt se ca ghi plàs,
  il servo al imbràsa, congratulànt
  chel brav'omp pa li nòvis, apèn cal tàs;[662]

  la benedisiòn cussì mi'a dat, cjantànt,
  e'mbrasàt tre voltis mi'a, apèn'chi'ai tazùt,
  il lustri apostolic, che al so comànt

  parlàt i vevi; e tant ghi vevi plazùt.



  Paradìs  Cjant Vincjasincuèsin

  Se maj a capita che'l poema sacri
  che a scrivi mi'an judàt cjel e cjera,
  e che par pì àjs a mi'a tegnùt magri,

  la crudeltàt al vins che fòu mi siera
  dal pioràr indà che durmìt i'ai d'agnèl,
  nemìc dut daj lupos ca ghi fan guera;

  cu n'altra vòus alòr, e cun blanc cjavièl,
  poeta i tornaràj, e in ta chel stes font
  dal me batièzin, su'i metaràj'l cjapièl;[663]

  pars'che lì, ta che fede ca ghi rint cont
  l'anima a Diu, lì ghi soj entràt,
  e par chè chì Pier cussì ziràt mi'a la front.

  Na lus alòr a mov'si viers nu'a tacàt
  da la roda da'ndà ca l'era vegnùt
  fòu chel che prima Vicari di Crist l'era stat;[664]

  e Beatrìs, ch'era lì contènta'n dut,
  mi'a dit: "Vuarda, vuarda: èco lì'l baron
  che a Galisia'l tira zent dapardùt." [665]

  Propit com'cuant che'un colomp si ten benòn
  visìn dal compàj e zirànt e rizirànt
  a mostràighi a si met la so afesiòn;

  cussì i'ai jò jodùt l'un da l'altri grant
  principe e gloriòus vignì risevùt,
  lodànt chel che lasù ju nudrìs ben e tant.

  Dop'che di fasi fièstis 'vèvin smetùt,
  sidinùt coram me ognùn si'a'mpostàt,
  luzìnt sì tant che'mbarlumìt mi'a dut.

  Ridìnt si'a Beatrìs a un di lòu voltàt:
  "Spirit grant che da la divin'largèsa
  da la nustra basilica[666] i ti'as scrit,

  fa risunà'l sperà ta chist'altèsa:
  chist' ben ti lu sas tu che tant ti contis
  di com'Gjesù scju tre pì'l carèsa." [667]

  "Alsa pur'l cjaf e scolta se chi ti dìs;
  che se che ca sù a ven dal mont mortàl
  a'è mièj ca si abìtui ai nustri rajs."

  Stu cunfuàrt dal secònt fòuc a mi'è stat tal
  che levàt i'ai jò'i vuj a li altèsis
  che il grant lùzi ghi vèvin prin fat mal.[668]

  La grasia'vou che'n front ti ti presentis
  dal nustri imperatòu, prin da la muart,
  visinùt, com'l'ànimis sos pì nòbilis,[669]

  sì che, jodùt chì'l ver, dut e no dom'n part,
  la speransa, che la jù in mòtu'a met
  te e altris vièrs sè ch'è di pì alt cunfuàrt,

  dìzmi se ca'è, e com'che'n flòu a met
  la to mins, dìzmi pur da'ndà ca ven."
  Cussì 'la finìt stu secònt lumìn, e sclet.

  E che pìa che guidat a veva ben
  l'àlis mes fin ca sù, ta chistu alt svuàl
  par me rispundùt a'a, e mi'a fat da fren:[670]

  "La Glisia militànt di luj un tal e cual
  cun pì speransa 'non da, com'ca'è scrit
  da Diu che chì'l fa lùzi ogni cristàl:

  par chel ghi'è stat concedùt che dal Egjt
  al vegni a Gjerusalem, par podèj
  jòdi'l ver prin che di lotà'l vedi finìt.[671]

  L'altri do robis, ca no son par savèj
  domandàdis, ma par che riferimìnt
  al fèdi di cuant che sta virtùt ti da plasèj,

  a luj ghi làsi, che nè d'impedimìnt
  nè di vant ghi saràn; e ch'al rispundi ben
  l'alta grasia ghi dèdi sugerimìnt."

  Com'ch'un student di rispundi al mestri si ten
  amondi pront lì che luj a lè espèrt,
  par fa risaltà chel che luj'l cognòs ben,

  "La speransa," i'ai dit, "a'è un spetà cert
  da la gloria futura, ch'a nu ni ven
  da la grasia divina e dal nustri mer't.

  Da tanti stelis[672] chista lus i otèn
  ma chel che prin'la metùda tal me còu
  il pì grant cjantadòu[673] lè stat dal pì grant Ben.[674]

  ‘In te'a spèrin,' tal so cjant il cjantadòu
  al dìs, ‘chej che ben cognòsin il nòn to':[675]
  e chej lu san che la me fede'an tal còu.

  Tu pur ti mi'as 'stilàt cul istilà so,
  cu la to epistula; sì ch'jò i soj plen,
  e su altris la vustra ploja'i plouf jò." [676]

  Intànt chi parlàvi, dentri dal vif sen
  di chel luzòu al tremulàva un lamp[677]
  dopo l'altri, com'che jò'i jodèvi ben.

  Alòr: "L'amòu ch'encjamò t'jòs tal me lamp
  la virtùt mi'a dat chi'ai tegnùt in pet
  fin a la palma e al zì fòu dal cjamp,[678]

  al vou chi ti rispìri pal to dilèt;
  ma'i vuèj che, par plasèj, i ti mi dìzis
  se chi ti cros che'l sperà a ti promèt."

  E jò: "Li novi scritùris e antìchis
  il sen a mètin, e'l sen a ghi mostra
  'l prèmiu a l'animis da Diu elètis.

  Isaìja'l dis che ta la so cjera
  ognùna sù'a tegnarà'un dopli vistìt;[679]
  e chista vita chì a'è la so cjera.

  E to fradi[680] ta'un mòut tant pì definìt,
  là'ndà cal parla da li blanci stòlis,
  sta rivelasiòn a ni ten ben descrit."

  E alòr, sul finì di sti peràulis,
  ‘Sperànt in te' i vin 'nsìm'di nu sintùt;
  cul èco di dùtis li ànimis beàdis.

  E èco che na lus i'ai tra di lòu jodùt
  che, se'l Cancri'l ves altritànt di cristàl,
  l'unvièr dom'dì'l sarès par un bièl mesùt.[681]

  E com'ca si alsa e a va e a entra'n bal
  na fantasùta, doma par fàjghi onòu
  a la nuvìsa, intindìnt nùja di mal,

  cussì i'ai alòr jodùt chel grant splendòu
  unìsi ai doj su la stesa cansòn
  com'che just a era pal so grant amòu.

  Lì, tal cjant e tal bal si'a'nserìt benòn;
  e fis su lòu a veva Beatrìs l'aspièt
  com'na nuvìsa ca jòt e dut ghi par bon.

  "Chistu lè chel che pojàt 'la'l cjaf sul pet
  dal nustri pelicàn, e chist'a lè stat
  tal alt da la cròus al grant còmpit elèt."

  Cussì Beatrìs; ma no si'an par chel sviàt
  i vuj sos di stàjghi sempri atènta,
  pur dop'di vèjmi dal sant'usièl ramentàt.[682]

  Com'chel che n'ocjada'l vòu daighi, e'l tenta,
   puarèt, al eclisà dal sorèli un puc,
  che, cul jòdi, un ca nol jòt'l dovènta;

  cussì i'eri jò'n front a chel ultin fòuc
  fin ch'i'ai sintùt: "Parsè t'imbarlumìstu
  par jòdi robis che chì a no'an lòuc?[683]

  Ta la cjera cjera lè'l me cuarp, jòt tu,
  insièmit ai altris, fin che'l nùmar nustri
  compàj'l dovènta dal dizèn di ca sù.[684]

  Cun ducj' dòj i vistìs[685] tal beàt claustri
  'son dom'che do lucis che'n sù'son zùdis;
  e chist ti lu contaràs tal mont vustri."

  Apèn'dit chistu, stu sìrcul di flàmis
  cujèt lè stat, insièmit cul dols mìscju
  da li vòus da li tre ànimis beàdis,

  cussì, com'pa no fa fadìja o vej rìscju,
  i remos ch'erin prin ta l'àga stas batùs,
  in banda pojàs a vègnin da'un fìscju.

  Oh, cuant ch'erin i me sintimìns movùs
  cuant che voltàt mi soj par jòdi Beatrìs,
  ma jòdila no'ai podùt[686], se ben che'a pus

  piè i'eri da ic, la sù tal mont felìs.




  Paradis  Cjant Vincjasejèsin

  Di no podèj pì jòdi 'vevi temùt
  pal sflameà[687] che i vuj mi vev'distudàt,
  cuant che dut ta'un colp una vous i'ai sintùt

  ca mi'a dit: "Intànt che'l jòdi ti ven ridàt
  che cul fisàmi si'era zut cunsumànt,
  razòna pur par tègnilu compensàt.

  Tàca duncja; e dìs a se ca va puntànt
  la to anima, e fa cont cal sedi
  zut pierdùt il to jòdi, ma no par tant;

  pars'che Beatrìs, ch'adès no'è tal to dì[688],
  ma che par chì ti mena, a pol cul so sguàrt
  di nòf dati com'la man d'Anania'l j`odi." [689]

  E jò: "Cuant ca ghi fa plasèj, prest o tart,
  ca curi ic i vuj che stas 'son li puàrtis
  ca vev'usàt par dami'l fòuc che'n me sempri'l art.

  Il ben cal fa contentis st'animis beàdis,
  Alfa e O a lè'n ta la scritura
  che amòu m'insègna in pì manièris." [690]

  Che stèsa vòus ca mi veva cjolt la pòura
  di esi stat par sempri imbarlumìt,
  'ncoragjàt mi'a di parlà, sensa pòura;

  "Un crivièl[691] pì pìsul," a mi'a duncj'dit,
  "adès ti ocòr: dìzi a ti convièn
  com'che da stu amòu ti sos stat colpìt."

  E jò: "D'argumìns filosoficos al ven,
  e da se che da ca sù mi ven rivelàt,
  chel amòu'l ven, che'n me prin 'la lasàt'l sen.

  Chè'l ben, coma ben, na volta apresàt,
  l'amòu al impìja, che sempri pì grant
  al doventa, secònt da la so bontàt.[692]

  Duncja, a l'esènsa che di bon an dà sì tant
  che ogni ben che fòu d'ic jòdi i podìn,
  altri no lè che'un raj che da chè'al ven radiànt,

  a'è mièi che pì che vièrs l'altris chi jodìn,
  si movi, amànt, la mins di chej che ben
  a san la veretàt[693] che discutìnt i stin.

  Chista veretàt al me intelèt a ven
  da chel[694] che jòdi mi fa il prin amòu
  di dut se ca'è eterno--da là i la otèn.

  A mi la mostra pur la vòus dal prin autòu
  che a Mosè a ghi'a dit, di se parlànt:
  ‘I ti faràj jò jòdi ogni valòu.'

  Ti mi la mostris pur tu[695], scuminsiànt
  cul alt avìs[696] cal siga dut il arcàn
  di chì la jù pì d'ogn'altri avìs, e tant."

  Sì mi'a dit: "Grasis a l'intelèt umàn
  e a l'autoritàs ca lu concòrdin,
  fra'i to amòus, chel par Diu lè sovràn.

  Ma dìzmi pur s'altri cuàrdis ti tirin
  vièrs di luj, sì ca pòdi la to cansòn
  cjantà daj dincj' che stu amòu ti muàrdin."

  A no'era platàda la santa intension
  da l'àcuila[697] di Crist, e ben mi soj necuàrt
  di se cal volèva chi fès profesiòn.[698]

  E alòr jò di nòuf: "Dut chel muàrdi fuàrt
  che a Diu'l pol fàni voltà il còu
  a tègni vìf'l me amòu 'la fat la so part;

  Chè l'èsi me e dal mont--o grant amou!--
  che muàrt[699] che l'anima me a ten viva
  ch'a a ognùn da sperà ghi da, coma me, besòu,

  cu la so conosènsa rivelàda e viva,
  tiràt fòu mi'an dal mar dal amòu stuàrt
  e lì di chel dret mi'an pojàt ta la riva.

  A li fràscjs ca gh'inghirlandèjn dut l'ort
  dal etern'ortolàn[700] ghi vuèj ben, e tant,
  e tant pì pars'che dal so ben a son puàrt."

  Apèn' tazùt, sintùt i'ai un sì dols cjant
  risunà tal alt dal cjel, e Beatrìs
  cuj altris ca dizèva: Oh sant, sant, sant!"

  E com'ch'un lustri fuàrt ni svèa a voltis
  par via dal spirt dal jòdi cal sint
  taj vuj il splendòu da li so sèjs.[701]

  E'l sveàt se ch'a colp al jòt al risìnt
  pal màsa lustri ca lu imbarlumìs,
  fin che il bon sens visìn ghi va corìnt;

  cussì daj me vuj li pècis vansadìsis
  cjolt a mi'a Beatrìs cul raj daj so vuj,
  cal risplendèva par pì di mil mìjs:

  e pì di prin 'jodèvin 'lòr i me vuj;
  che un bel puc stupidìt ghi'ai domandàt
  di un cuàrt luzòu che cun nu l'era luj.

  E ic: "Dentri di chej rajs, dut 'luminàt
  jòdi'l fa'l fatòu che anima prima
  che la prin' virtùt a vedi maj creàt." [702]

  Com'la frascja ca si sbàsa dal so'nsìma
  al pasà dal vint, e dop'di nòuf si leva
  e sù tal alt a torna, coma prima,

  cussì i'ai fat jò'ntànt ch'ic a parlàva,
  plen di maravèa, e dopo sigùr
  mi'a vignùt voja di parlà, ch'ardèva.

  E i'ai tacàt: "O milùs[703] che dut madùr
  dom'tu ti sos stat fat, o antic pari
  ch'ogni sposa fìja ti'è, e nuàra pur,[704]

  I ti vuèj adès suplicà, bon pari,
  di parlàmi: tu t'jòs la me gran vòja
  che davòu dal dìzi tò zà si met a cori."

  Com'un nemàl sot'un nisòu'l zùja
  e'i so muvimìns jòdi a si pòsin
  dal tiremòla dal nisòu ca lu'mbròja,

  propit ta stu mont chì stu spirit prin
  al traspariva sot la so cujèrta,[705]
  e di dami plasèj i so zujès parèvin.

  E luj: "Se ben che la domanda fata
  da te no mi'è stada, la to voja i saj mièj
  ch'ogn'altra roba a ti ti sedi certa;

  ch'jò tal mièj spièli[706] d'jòdi i'ai'l podèj
  ch'in se'l ten dut'li altri robis rifletùt
  e nuja luj di riflèti a'a'l podèj.

  Savèj ti vous cuant che Diu mi'a metùt
  ta chel bièl gjardìn[707] indà che Beatrìs
  tal scjalìn che ca sù'l ven mètiti'a volùt,

  e[708] se che tant plasùt ghi'a a li me lucis
  e la razòn justa dal so gran disdèn
  e la lenga ch'i usavi ta che sgjvìgnis.

  Duncja--O me bon frut--il gustà dal len[709]
  stat no lè causa'n se stes dal grant esilio;
  stat lè 'nvènsi--chel sì--il trapasà dal sen.[710]

  Tal post che movùt'a Beatrìs Virgilio
  volùt par cuatrimiltrezinta e doj zirus
  dal soreli i vevi stu concilio;

  e chel jodùt i vevi in ta ducjus
  chej sens dal so cjamìn noufsènt e trenta
  voltis da la cjera tornà'e fa'i so zirus.[711]

  La lenga chi parlàvi era dut cuanta
  zuda prin ch'a l'opera'ncompletabil
  la zent di Nembrot a stes dut'atènta;[712]

  che'a no è nisùn efièt rasionàbil,[713]
  che pal plasèj uman a si rinovèa
  seguìnt'l cjel, che sempri'l sedi duràbil.[714]

  Che l'omp al parli no'è maravèa;
  ma cussì o culà il mont al lasa
  chi fèdis com'ca vi plàs, in famèa.[715]

  Prima chi zès jù ta l'infernàl fasa,[716]
  I si clamàva'n cjera il pì grant ben
  da'ndà cal ven il godi ca m'inglùsa.

  El[717] si vev'dopo clamàt, com'ca convièn,
  chè la zent com'li fuèjs a fa avònda,
  che ta na vit una a va e n'altra a ven.

  Ta chel mont che pì a si'alsa da l'onda
  jò'i eri, cun vita pura e disonesta,
  da la prin'ora a che ca la seconda,

  com'che'l soreli'l cambia cuadrant, la sesta.[718]




  Paradìs  Cjant Vincjasietèsin

  "Al Pari, com'al Fi e al Spirit Sant,
  gloria!" dut il paradìs al cjantàva,
  sì ch'esaltàt i'eri jò da chel dols cjant.

  Se ch'jodèvi un ridi'l someàva
  dal'univèrs intèj, che lègri e sturnìt
  tal jòdi e tal sinti mi tegnèva.

  Oh cuant godùt ca la'lòr il me spirit!
  Oh vita plena di amòu e di pàs!
  Oh cuant bon sta ca era chì e cuant merit!

  I so cuatri aspiès[719] di luzòu ducju'mpiàs
  davànt m'jodèvi, e chel che pì visìn[720]
  mi'era sempri pì parèva ca s'iluminàs

  e tal jòdi'l doventàva plan planìn
  com'che Gjove'l doventarès se luj stes
  e Mars da usièj li plùmis si scambiàsin.

  La providensa che da chì, com'adès,
  a decìt sul fa e rifà, il coru beàt
  sidìn ta stu moment a volèva cal stes,

  sì ch'jò i'ai sintùt: "Nosta sta marveàt
  se di colòu ti m'jòs cambia; chè'ntànt chi dìs,
  i'altris pur il so colòu varàn cambiàt.

  Chel che'n cjera'l me post usurpà t'jòdis
  -- post, il me post!--che pì a nol ten
  'n sè'l Fì di Diu--Oh se bruti robis!--

  il me simitèri 'nledanàt a plen
  a la di sanc e di spusa; sì che'l tristàt[721]
  che di ca sù lè plombàt, la jù[722] si'l'got ben."

  Dal colòu cal ten il soreli pituràt
  il nul al tramònt e al prin cric dal dì,
  alòr i'ai jò jodùt dut'l cjel 'luminàt.

  E com'na femina che com'ogni dì
  onesta si mantèn, sintìnt da li pècis
  d'altris, timidùta 'si fa, da no crodi,

  a Beatrìs pur 'nrosàt si ghi'an li mosèlis;
  e na eclìs cussì'n cjel maj si'a jodùt
  da la volta'n cà da li pènis suprèmis.[723]

  E'n davànt cu li so peràulis lè zut
  cun vòus ch'era cussì tant tramutada
  che'l so aspièt a veva cambiàt in dut.

  "La sposa di Crist[724] no'è stada 'levàda
  cul sanc me, chel di Lin e pur chel di Clet
  par esi al baratà d'oru usada;

  ma par podèj vej stu vivi benedèt
  tant Sisto che Pio, Calisto e Urban
  spandùt'l veva'l so sanc, ognùn di lòu puarèt.

  Maj no'era stada nustr 'intensiòn ch'a man
  destra daj sucesòus nustris part si sintàsin
  e ta che altra'l rest[725] dal pòpul cristian;

  nè di che clafs ch'a me pasàdis mi'erin
  sìmbul di na bandiera 'doventàsin
  che cuntra'i batiezàs a combatèsin;

  nè doma com'un sigjl mi usàsin
  par privilès busiàrs e baratàs
  che dut ros mi fan cuant ch'in mins mi vegnin.

  Ma vistìs da vèscuj cers lupos sfondràs
  u cà e u là ta li faldis s'jòdin:
  O vuardiàn di Diu, parsè chi ti tàs?

  Dal nustri sanc il Guascòn e'l Caorsìn[726]
  si tègnin prons a bèvi; o prinsìpit bon
  a se usu viliàc'a jòditi 'zarìn!

  Ma l'alta providensa che cul Scipion
  a Roma'a difindùt la Gloria dal mont,
  prest'la judarà, coma ch'jò i saj benòn.

  E tu, fiòl, che di tornà ti saràs pront
  prest ta chel bas mont, dìs, chi ti ten scoltàt,
  e domanda pur dut, sensa nisùn scont." [727]

  Cussì, com'che'l vapòu al floca gelàt
  in jù ta la nustr'aria, cuant che il cuàr
  dal cjavròn[728] dal cjel cul sol si ten tocjàt,

  in sù jodùt i'ai cuant bièla che l'àjar[729]
  trionfànt a flocàva cu li luzìgnis
  che u chì a vèvin adornàt stu altar.

  E'i me vuj davòu ghi son zus a sti lucis
  fin che dut che'l so'ntèns flocà luminous
  impedìt a mi'a d'jòdi ches pì altis.

  Alòr Beatrìs, ch'jodùt mi'a dut studious
  cuj vuj voltàs'n sù, mi'a dit: "Da la 'nsìma
  sbàsa'l cjaf e got da la cjera i valòus.

  Da cuant ch'jò la vevi oservada prima
  notàt i'ai che movùt'i soj stat tal'arc
  cal fa dal miès a la fin il prin clima;[730]

  Sì che'n jù, pasàt Cadìs, jodùt i'ai di là dal arc
  il brut pàs d'Ulìs, e par di cà chel post
  'ndà ch'Europa cjolt a veva'l so dols car'c.[731]

  E pì'ncjamò a mi sarès stat espòst
  di stu bièl ort[732]; ma'l soreli'l movèva
  sot i me piè di un sèn[733] e pì, e prest.

  La me mins 'namoràda, ca bramàva
  ogn'istànt la me Beatrìs, di tornà
  cuj vuj a ic pì che maj a ardèva:

  e se natura o art pàscul a fa
  pal dilèt daj vuj o gust dal intelèt,
  in cjar umana o tal so piturà[734]

  dut'nsièmit 'darèsin tant mancu dilèt
  di chel plasèj divìn ca mi'a ingolfàt
  cuant che'i vuj voltàt i'ai al so ridìnt aspièt.

  E'l grant plasèj che'l so vuli soàf mi'a dat,
  dal bièl nìt di Leda[735] discjolt mi'a e straviàt,
  e vièrs chel cjel[736] svelt com'un folc mi'a pocàt.

  Par chì e par là mi tegnèva stu post 'ncolàt,
  e dut bièl l'era, ch'jò'i no saj dìzi ben
  indulà[737] che Beatrìs mi vev'partàt.

  Ma ic, che dal me volèj a jodèva'l sen,
  tacàt cussì a'a, ridìnt e contenta,
  che'ntòr d'ic Diu'l parèva godi a plen:

  "La natura dal mont, ca ten cujèta
  la cjera e dut chel che atòr ghi mòuf,
  u chì a taca e chì a'è la so meta;[738]

  e stu cjel a no la altri ca si mòuf
  fòu che'l pensèj divìn[739], che impijàt'l ten
  l'amòu so e la virtùt che da luj'a plòuf.

  Da lus e amòu circondàt lè a plen,
  com'che'i altris da luj; e stu grant sìrcul
  doma'l so grant fatòu a lu comprent ben.

  No lè daj altris misuràt chistu mant[740]
  ma da chistu son i altris misuràs,
  sì com'il dèis dal miès e dal cuint lè mant.[741]

  E com'che'l timp al ten in ta stu vas[742]
  li so radìs e'nta altris li frascjs,
  adès ti è ben manifèst e ti lu sas.

  Oh vòja che la zent a font ti mandis
  tant sot di te, che nisùn'a pì'l podèj
  di levà i so vuj fòu da li to òndis!

  Al flurìs ben in taj òmis il volèj;
  ma la ploja che maj a smet a marsìs
  chej èmuj ca varèsin da esi bièj.

  Fede e inocensa 'son restàdis
  dom'taj frutùs; e ta puc timp ogni una
  a sparìs prin ch'alc[743] s'jòdi ta li mosèlis.

  Chel'a lè che da ninùt 'ncjamò'l dizùna
  ma puc'a puc golosàt al doventa
  di dut se cal jot e sot di ogni luna;

  e chel a lè che da frut ben ghi vòu e'l scolta
  so mari, ma doventànt grant al cambia siera
  e nol crot l'ora di jòdila muarta.[744]

  Cussì a si fa la pièl blancja nera
  tal prin aspièt da la bièla fija strèa[745]
  di chel che matìn ni da e làsa sera.

  Par chi no ti ti fèdis maravèa,
  pensa tu che'n cjera nisùn'a governa;
  l'umana famèa par chel si disvièa.[746]

  Ma prin che zenàr zut'l sèdi jù pa la gorna[747]
  par che centesima[748] che la jù i trascuràjs,
  scju ràjs chì sì tant su la furtuna[749]

  a splendaràn che da timp i spetàjs,
  che li pòpis si voltaràn in prujs
  sì che la flota[750] zì dreta 'jodarèjs;

  e bon frut'l darà l'arbul che'n flòu t'jòdis.




  Paradìs  Cjant Vincjotèsin

  Dop'che dut cuntri da la vita presìnt
  di nu, puòra zent, cul just[751] si'a sbrocàt
  chè che la me mins 'zeva 'mparadizìnt,[752]

  com'che'n tal spièli'l cjandelàr 'nflamàt
  al jot chel che davòu al ven 'luminàt
  prin di vèjghi o'n vista o'n pensèj rivàt,

  e'n davòu curious si zira dut ta'un trat
  par jodi se'l veri'l ver'l dìs, e'l jot ben
  che sì, com'che'l ritmo'l cjant'l ten misuràt;

  cussì'l me pensèj a si recuarda ben
  di chel moment cuant che taj so vuj vuardànt,
  l'Amòu, fat cuarda, a ic leàt mi veva ben.

  E al moment chi mi soj voltàt, dut cuant
  jodìnt e godìnt di chel bièl mont celest
  cuant ch'jòdi si fa tal so splendòu pì grant,

  un puntìn di lus[753] jodùt i'ai alòr e prest
  cun sì tant luzòu che'l vul da luj'nfogàt
  sieràsi a ghi tocjàva, fuart e prest;

  e com'astri che puc'l par da chì vuardàt
  luna'l somearès visìn di chel metùt
  com'ch'astri cun astri'vin sempri notàt.[754]

  Fors'altritànt visìn--mi vev'parùt--
  dal sercli che la lus a colorèa
  cuant che'l so vapòu a ten ben intinzùt,[755]

  un sercli di fòuc cussì mi parè'a
  ch'atòr dal punt ghi zes pì svelt, e tant,
  dal motu che pì visin'l mont'l circondèa.[756]

  E a chel n'altri atòr ghi zeva zirànt,
  e a chel un ters, e a chel ters un cuart,
  e al cuart il cuint, e'l sest pì avànt.

  Il siètin s'jodèv'alòr, almàncu'n part,
  chè sì grant l'era che'l mesagèj di Gjun[757]
  a lu varès tegnùt dentri doma'n part.

  Cussì l'otàf e'l nonu, e ognidùn
  pì lent si moveva, secònt ca l'era
  'n tal so esi pì lontàn dal numar un;

  e chel al veva la lama pì clara
  che pì visìn l'era da la lus pura
  e che, coma chè, pì daj altris a'era.[758]

  Beatrìs, che'l me nul'a jodùt[759], cun primura
  a dìzi si'a'lòr metùt: "Da chel puntìn[760]
  il cjel dut al dipènt e la natura.

  Mira'l sercli che dongja di chel 'jodìn;
  ti'as di savèj ca lu ten sì svelt movùt
  l'amòu 'ncandesènt che pì ghi sta visìn."

  E jò a ic: "Se'l mont al fos disponùt
  cun dut l'òrdin ch'jo i'jòt in ta che robis,
  pasùt zà'i sarès cun chel che davànt mi'è metùt;

  ma tal mont sensìbil, la jù di nualtris,
  li sferis 'jodìn che tant ni pàrin
  pì divìnis par èsi dal miès[761] pì remòtis.

  Se'l me desideri 'la 'lòr di vej fin
  ta stu mirabil e serafic templi
  che dom'amòu e lus a la par cunfìn,

  mièj a è chi sinti com'che l'esèmpli
  e l'esemplàr [762]a no son d'acòrdu'n dut,
  che jò il parsè invàn i contempli."

  "Se'i to dèicj' sleà stu grop no'an podùt
  dal dut, nosta fati tant maraveà;
  chè cul puc tentà si'a pì'ncjamò strinzùt!"

  Cussì l'amàda me che, "Seguìs la plèa,"
  mi'a dit, "dal me discòrs, se pì savèj ti vus;
  che par tajà'l grop ti gusarà la sea.[763]

  I sèrclis corporàj pì grancj' o pisulùs
  a son secònt'l pì e'l mancu da la virtùt
  ca'an, chè sinò puc 'sarèsin ducjus.

  Pì bontàt ca si'a e pì a si'a salùt;
  e pì salùt a ghi va al cuarp pì grant,
  se li so pars a son perfètis in dut.

  Stu chì, duncja, che davòu di sè dut cuant
  l'altr'univers'l strisìna, ben ti lu jòdis
  riflèti'l sercli che mièj'l cognòs e ama tant.[764]

  Par chel, se tu a la virtùt ti usis
  la to misura, no a l'aparènsa
  da li sostansis ca ti somèjn rotòndis,

  t'jodaràs na bièla corispondènsa
  fra'l pì e'l pì, e'l mancu e'l mancu pur,
  in t'ogni cjel, cu la so'nteligènsa." [765]

  Splendid al resta e seren di sigùr
  l'emisferi dal aria cuant che Borea
  a sofla cun chel so destri flat[766] puc dur

  ma che lo stes'l sporc a sclarìs sta dèa
  che l'alt'l turbava, sì che'l cjel adès'l rit
  pal blue che par dut si gh'jòt, da maravèa;

  propit cussì a'a'l me spirit sclarìt
  la me Beatrìs cul so rispùndi clar,
  e com'stela'n cjel il ver lè trasparìt.

  Tazùt ca veva ta chistu post stelàr,
  propit com'che il fièr al sfavilèa
  cuant cal bol[767], cussì i serclis cun luzòu solar.

  Davòu d'ogni sintìla'l luzòu'l zè'a;
  e cussì tantis'erin che'l so numar
  pì dal doplà da la damièra s'inmilèa.[768]

  D'ogni coru i sintèvi l'osàna clar
  al punt fìs che in ta scju poscj'a ju ten
  e tegnarà e tegnùs ju'a'l prin luminàr.

  E chè che daj dubis'jodèva'l vaevèn
  ta la me mins, a mi'a dit : "I serclis prins
  Serafìns e Cherubìns jòdi ti'an fat ben.

  Cussì prons e svels a son cuj so leamìns
  par someàjghi al punt pì ca pòsin;[769]
  e tant'a pòsin cuant ch'a jòdi'a son sublìns.

  Chej altri amòus ch'atorotòr ghi zìrin,
  a si clàmin Tronos dal divìn aspièt
  che chista prima terna[770] a tèrminin.

  E di savèj ti'as che ducjus a'an dilèt
  cuant che cu la so vista tant profonda
  jòdi a pòsin'l ver cal cujèta ogn'intelèt.

  Da chist jòdi ti pos com'ca s'infonda
  l'èsi beàt in tal àt stes dal jòdi,
  no dal amà, che dopo'l ven, com'onda;[771]

  e'l merit misura a lè dal jòdi
  che grasia e buna voja a parturìsin:[772]
  en'sù e'n sù[773] cussì, com'chi ti pos crodi.

  L'altra terna che'n flòu a ven tal gjardìn
  di chista primavera sempiterna
  che encja cul Arièt tal scur i jodìn,[774]

  com'i prins usièj[775] sempri a cjantin ‘Osàna'
  cun tre melodìjs, che tre si sintin
  dolsis rivà daj òrdins[776] da'ndà ca vegnin.

  Altris spirs divìns u chì a si cjàtin--
  prin li Dominasiòns e dop'l li Virtùs;
  il ters'òrdin li Potestàs a formin.

  Penùltins ta stu post di Gloria metùs,
  Principàs e Arcànzuj chì si zìrin;
  par ùltins i Ànzuj chì si la gòdin ducjus.

  Chiscju ordins in sù ducjus a mìrin,
  e di sot si fan tant sinti, che'a Diu stes
  ducjus son tiràs e ducjus a tirin.

  E'l Dionìs[777] cun gran vòja, sint ben adès,
  a contemplà scju òrdins a si'a metùt,
  e nomàs ju'ai com'chi ti'ai apèn'dit adès.

  Ma Gregorio dut chist no la condividùt;
  par chel, apen'apèn che'l ver la capìt
  ca sù tal cjel, di se stes a la ridùt.

  E se un segrèt cussì tant ver 'la ufrìt
  un mortal di la jù, n'ocòrin maravèjs;
  pars'che vuardànt'n sù un[778] lu vev'za scuprit

  cun tant altri di ver di chisti sferis."




  Paradìs  Cjant Vincjanovèsin

  Cuant che ducju doj i fis[779] di Latona
  cujèrs dal Montòn e da la Libra
  a fan di dut l'orizònt una zona,

  chel tant che dal punt che'l zenit ju'cuilìbra,
  fin che l'un e l'altri da che sintùra,
  cambiànt l'emisfèri, a si scuilìbra,

  tant cussì, cul aspièt ridìnt na vura,
  Beatrìs'a tazùt, chel punt fis vuardànt
  --che vinsùt mi veva--cun granda cura.[780]

  Alòr'a tacàt: "Jò'i dìs, e no di bant,
  se chì ti vus sinti, pars'chi l'ai jodùt
  la'ndà ca s'unìs ogni'ndà e ogni cuant.[781]

  No par vej l'acuìst di altri bens volùt,
  ca no pol dàsi, ma par che'l so splendòu
  dìzi'l podès "I esìst!", risplendìnt dut,

  e la so eternitàt di timp, fòu
  d'ogni altri comprendi, pal so plasèj
  vierzùt si'a'n nòufs amòus l'eterno amòu.[782]

  Ne miga inèrt'l pasàva prin'l timp intèj;
  chè ne prin ne dopo cori t'jodèvis
  il spirt sant di Diu ta l'àghis daj mars bièj.[783]

  Forma e materia, insièmit e distìntis,
  fòu son vignùdis ta'un èsi sensa fal,
  com'da'un arc' di tre cuardis tre frècjs.[784]

  E com'tal veri, ta l'ambra e tal cristàl
  un raj tant al risplìnt che dal entrà
  al èsi a no è  nisun interval,

  cussì dal triform'efièt[785] di Diu a'è pur vera
  che tal so èsi a la ta'un colp radiàt dut
  sensa distinguj fra chel che prin l'era.

  Concreàt lè stat l'òrdin e'l costrùt[786]
  da li sostansis; e chès sù'nsìma
  dal mont èrin, 'ndà che actus purus lè dut;

  potensa pura ghi'a zut tant sot dal'insìma;[787]
  e tal miès si'a leàt la potènsa cul àt
  cussì fuart che l'un l'altra sempri'l brama.[788]

  Daj ànzuj Gjeronimo'a vi'a contàt
  che tancju sècuj prin èrin stas creàs
  di cuant che l'altri mont a lè stat creàt;[789]

  ma an dè doma una di veretàs
  com'chi savèjs daj scritòus dal Spirit Sant;[790]
  e, a ben pensà, chistu ti capiràs;

  e la razòn pur a amèt altritànt,
  ca no pensarès par nuja che i motòus
  perfesiòn a vèsin in tal sta dibànt.[791]

  Adès ti sas'ndulà e cuant che scju amòus
  creàs son stas e coma; sì che'nsinizìnt
  da la to vòja za son stas tre ardòus.

  Si contàsin fin al vincj' svels coma'l vint
  pì timp ni volarès ch'a cualc'ànzul ghi'a volùt
  di remenà'l sogjèt di ogni vustr'elemìnt.[792]

  I'altris restàs a son, che'a colp a'an podùt
  sta art tacà, che tu t'jòs cun tant dilèt,
  che di smeti di zighi atòr[793] maj no'an volùt.

  Il straplòmp 'la tacàt cun chel maladèt,
  chel rogànt insuperbìt che tu ti'as jodùt
  la jù da ducju i pèjs dal mont tegnùt stret.

  Chej chi ti jòs chì la modestia'an vut
  di riconòsisi ta la divìn' bontàt
  che, da chè fas, di tant capì ghi'a concedùt;[794]

  par chel il so jòdi lè stat esaltàt
  cul splendòu da la grasia e cul so mer't,
  sì ch'adès a'an ferma e plena volontàt.[795]

  E no ti'as di dubità, ma sta ben cert
  che'l risèvi grasia al ven meretàt
  secònt l'afièt che pal creatòu si ten vièrt.[796]

  E adès su chist'asemblèa a ti'è dat
  di capi'ncjamò di pì, s'a sti peràulis
  ti ghi'as ben pensàt, sens'èsi pì judàt.

  Ma pars'che la jù, ta li vustri scuèlis
  a si les che l'angjèlica natura
  savèj e volèj a'a, e ben capìs,

  i vuèj pur dìzi, par chi t'jòdis, dut'pura,
  la veretàt che la jù'a ven stracapìda
  taj ecuivocamìns di sta letùra.[797]

  Chisti sostansis, ognuna gjoconda
  taj jòdi'l bon Diu, il vuli no ghi'an voltàt
  a chel che dut'l jòt e dut al guida:

  par chel il so jòdi a no lè straviàt
  da altri robis, e par chel bisùgna no'an
  di vej di recuardà un concèt lontanàt;

  sì che la jù, durmìnt a vuj vièrs, suns a si'an,
  crodìnt di dìzi'l ver e a voltis no crodìnt;
  ma scj'ultins pì colpa e vergògna'an.[798]

  Jù pal stes troj i no stèjs vualtris zint
  filosofànt, che tant menà vi lasàjs
  dal ben figurà che sempri vi va'nsiminìnt!

  E cun stu fà mancu displasèj ca'i lasàjs,
  oh tant mancu, che cuant chi fèjs a pusta
  a stuàrzi'l scrit divìn  o lu bandonàjs.

  A no si pensa a cuant sanc cal costa
  il semenàlu tal mont e cuant cal plas
  un che, ùmil, visìn di chel s'impòsta.

  Par pari bon si tègnin ducjus 'mpegnàs
  cu li so 'nvensiòns, e ches 'son contàdis
  daj predicjadòus, e'l Vanzèli si tas.

  Che la luna 'ndavòu 'è zuda, un'l dìs,
  durànt la pasiòn di Crist e'n miès si'a metùt
  sì che la lus dal sol pì no t'jodèvis;

  che just no'è, chè la lus si'a platàt dal dut
  par dut; da la Spagna fin là da l'India,
  com'a Gjudèa, sta eclìs 'a rispundùt.[799]

  Firense tancju Lapos e Bindos[800] no'a
  com'che fiabis cussì da àn a àn
  contàdis a vègnin da chì o da là.

  Sì che li agnelùtis che puc a san
  a tornin daj pràs pasùdis di vint,
  e puc li jùda il no jòdi il dan.[801]

  Ai sòs no ghi'era Crist zut prin dizìnt
  ‘Zèit, e predicjàighi al mont balòtis';
  no: a ghi'a dat'nvènsi'l just fondamìnt.[802]

  E chel tant sigàt a la ta li so bòcis
  che tal lotà par tegni 'mpijàda la vòus
  dal Vanzèli scudo a'an fat e làncis.

  E adès si sìntin scju predicjadòus
  dìzi pajasàdis e, tant par fa ridi,
  da stùpis a ti'n fan di ducju i colòus.[803]

  Ma se tal capùcjo'l vilàn a jòdi
  l'usièl al rivàs indà cal fa'l so nìt,
  il fals perdòn ben al podarès jòdi;

  pal cual un zèj di schifènsis al ven dit
  che, sensa prova di nisùn testimoni,
  da tancju vilàns stùpis'l ven stracapìt.

  Di chist s'ingràsa'l pursìt di Sant'Antòni,
  e d'altris pur che'ncjamò pì porcos a son
  ca van moneda falsa a depòni.[804]

  Ma voltàn di nòuf, dop'di sta digresiòn,
  i nustri vuj vièrs la stradèla dreta
  sì che'l discors e'l timp 'vèdin proporsiòn.[805]

  Sta natura'n nùmar, par dìzla scleta,
  sì tant a si'alsa che ogni peraula
  o concèt umàn sempri sot al resta;[806]

  e se tu ti vuàrdis se cal rivèla
  Danièl, t'jodaràs che i so miliardos[807]
  tal alt da l'infinìt a van a finìla.

  La prin'lus, ca radièa dut se[808] chi t'jòs,
  ta tanti manièris'va mostrada
  com'che tancjus 'son i splendòus daj Tronos.[809]

  Alòr al àt ca la ten concepìda
  a ghi seguìs l'afièt, e la dolcèsa
  dal amòu par chel a è pì o mancu cjàlda.[810]

  T'jòs duncja'l pì alt e la grandèsa
  dal so eterno valòu ca si va spielànt
  taj'nfinìs cristàj ch'jòdi a fan la so bielèsa,

  e sempri'un, com'prin ca fòsin, restànt." [811]





  Paradìs  Cjant Trentèsin

  Forsi no pi di mil mijs da chì lontàn
  a sta ardìnt la sest'ora[812], e stu mont
  l'ombrena za'l sbasa tal so plan jèt a plan,

  cuant che'l miès dal cjel, a me profònt,
  a cambià'l scumìnsa, che cualchi stela
  il so jòdi a sta pierdìnt da stu font;[813]

  e com'che avànt a ven sta gran bièla
  serva[814] dal sorèli, sì si sièra'l cjel
  lasànt prest fòu fin la pì bièla stela.

  Propit cussì il trionf[815] che ritornèl
  sempri ghi fa al punt che svuarbàt mi veva[816]
  com'che sieràt'l fos da chel ch'atòr ghi feva spiel,[817]

  al me jòdi puc a puc si distudàva;
  par chel il tornà cuj vuj a Beatrìs
  l'jòdi nùja e'l me amòu mi pocàva.

  Se chel che fin u chì di ic a si dìs
  ta na làude e basta'l fos includùt,
  nol bastarès nencja pa la so radìs.[818]

  La bielèsa so, ch'a chel punt i'ai jodùt,
  no dom'al di là di me, ma jò'i crot
  che dom'l so fatòu al pol godila'n dut.[819]

  D'adès in davànt, e da se che jò jòt,
  vinsùt mi sint pì che maj dal so tema
  o cal sedi o comic o tragic[820], chist jò'i crot;

  pars'che com' sorèli taj vuj d'un che pì'l trema,[821]
  cussì'l recuardàmi dal so dols ridi
  il me'ntelèt mi cjoj che pì no lè com'prima.[822]

  Dal prin dì ch'ic i me vuj'an podùt jòdi
  ta sta vita fin adès ta sta vista,
  di daj sfòga al me cjant i pol'ncjamò godi;

  m'adès a è mièj che'n davòu i lasi sta
  la so bielèsa, com'che poetànt
  fin in ùltin al fa ogni artista.

  Propit com'ch'jò i la làsi a'un sùn pì grant
  di chel da la me cansòn, che ben a vòu
  la so difìsil materia zì terminànt,

  cul fa e vòus di un bravo condutòu
  tacàt 'a di nòuf: "I sin vignùs fòu
  dal Prin Motu e'al cjel i sin di pur luzòu;[823]

  luce inteletuàl, plena d'amòu;
  amòu dal pì grant ben, di gjòldi plen;
  gjòldi che tant mièj 'lè dal pì dols savòu.

  Chì l'un e l'altra milisia t'jodaràs ben
  dal paradìs, e un'a jòdi ti zaràs
  com'ca sarà cuant che'l grant judìsi'l ven." [824]

  Com'ch'a colp un lamp al fa dut un fracàs
  cu li virtùs visìvis, e a'mpedì ghi va
  d'jòdi ogjès che pì'ncjamo son luminàs,

  e lùzi sì tant mi'a fat na lus viva
  e cussì inglusàt a mi'a ta stu vel
  dal so splendòu che nùja pì'l me vul'l jodèva.

  "Pur sempri l'amòu cal sodìsfa stu cjel
  al cjoj sù'n sè cun sta sorta di salùt,
  par dispòni cjandèla al so flameà bièl."

  I vevi apèna dentri di me sintùt
  sti pucju peràulis, ch'i'ai jò ben notàt
  ch'elevàt mi'eri pì alt da la me virtùt;[825]

  e di na nova vista mi soj'impijàt
  che nisùna luce a è tant clara
  ch'adès i me vuj no varèsin sopuartàt.[826]

  E na lus jodùt i'ai, com'roja vera
  ca scorèva luzìnt tra li do righis
  pituràdis cuj colòus di primavera.

  Da stu scori s'jodèvin falìscjis vivis
  che dapardùt a colàvin jù taj flòus
  coma rubìns ta corònis doràdis.

  E dopo, com'incjocàdis daj odòus,
  di nòuf'sprofondàvin ta sta bièla curìnt;
  e altris fòu si alsàvin da stu post sfarsòus.

  L'alt desidèri ch'avànt ti poca, volìnt,
  dut savèj di se che ta stu post t'jòdis,
  a mi plas, e a mi plas il to spirt ruvìnt;

  ma di st'aga chì a è mièj chi ti bevis
  prin che di sta sèit sasiàt ti vegnis dut":
  just cussì l'era'l spirt da li so peràulis.

  E di nòuf: "Il flun e ogni gjoielùt
  ch'intòr ghi cola e scjampa, e il rìdi da l'èrbis
  com'ornamìnt d'indìsi lè lì metùt.[827]

  No che lòu no sèdin 'ncjamò madùris
  ma'l difièt le dut da la to banda
  ch'jòdi'ncjamò no pol cuant ca son vèris."

  Ninùt non dè che dopo na durmìda
  che pì lungja dal solit a'a duràt
  no si svej cun gran voja di na tetàda,

  coma me che mièj spièlis a colp i'ai provàt
  di fa daj me vuj, bevìnt di che onda
  divìna che d'un mièj jòdi ni ten dotàt;

  e cussì com'che bevùt'a la gronda[828]
  da li me sèjs, d'jòdi a mi'a parùt
  che lungja pì a no fos ma rotònda.[829]

  Alòr, coma pòpul sot mascara zut
  che altri'l par che prima ca si svistìs
  dal someà che platàt lu vev'tegnùt,[830]

  cussì jodùt i'ai cambià'n fièstis pì bièlis
  i flòus e li falìscjis, sì ch'jò jodùt
  i'ai li do lìstis[831] dal cjel fàsi manifèstis.

  O splendòu di Diu, ca mi'a permetùt
  d'jòdi l'alt trionf da la vera dominasiòn,
  la virtùt dami di contà com'chi l'aj jodùt!

  Un lustri a lè la sù ch'jòdi al fa benòn
  il grant creatòu a che creatura
  che dom'n luj a pol jòdi se ca'è di bon.

  E rotonda si slungja la so figura[832]
  cu sì tant che la so circonferensa
  al sorèl'ghi sarès comuda sintura.

  Dut di rajs a'è fata la so 'parènsa
  che'nsìma dal prin motu'a vègnin mandàs
  che da chej al cjoj chel vita e potensa.

  E com'un clif[833] ta l'àga che'i so piè'a ten bagnàs
  si spièla, com'par jòdisi dut ornàt,
  cuant che plen 'la di vert e di flòus i so pràs,

  cussì, atòr e'nsìma di sta lus pojàt,
  jodut i'ai spielàsi ta miàrs di scjalìns
  ognùn daj nustris che la sù lè tornàt.

  E se'n sè'l circonda'l pì bas daj scjalìns
  na lus sì granda oh cuant'ch'è la largjèsa
  di sta rosa taj so òrlis pì lontàns!

  La me vista tal larc e ta l'altèsa
  a pièrdisi'a no zeva, ma'ncludèva
  il tant e'l coma di che alegrèsa.

  Chì'l visìn e'l lontàn, ne mèti ne cjoj'l podèva;
  che'ndà che Diu sens'mediatòu'l governa,
  la lès natural nencja un puc no zova.

  In tal zal da la rosa sempiterna
  ca si slargja e a si'alsa e a da fòu
  odòu di benvolèj pal còu che dut'l governa,

  coma chel cal tas ma che dìzi al vòu,
  Beatrìs mi'a 'tiràt e dìt: "Ben mira
  cuanti stolis blancis[834] ca son ta stu colòu!

  Jòt cuant che la nustra sitàt[835] a zira:
  jòt ben cuant che i nustri scjalìns a son plens,
  che chì a no ocòr pì tanta zent vera.[836]

  Ta che gran sinta che tu i vuj fisàs ti tens
  pa la corona che'ntòr ghi'è za metùda,
  e prin'encjamò ch'a sti nòsis[837] ti vègn's

  za l'anima granda sarà sintàda
  dal'imperiàl Rico, ch'andresà l'Italia
  prin'l vegnarà ch'a chel a sedi disponùda.[838]

  Sì tant vi stupidìs la vustra voja
  ch'amòndi simil vi'a fat al picinìn
  che di fan'l mòu e la balìa'l manda via.

  E a chel timp capo dal foro divìn
  al sarà un tal che di dentri e di fòu
  cun luj nol zarà propit pal stes cjamìn.[839]

  Ma par puc'l sarà lì, com'che Diu'l vòu,
  tal ufìsi sant; ch'a finìla'l zarà, pì'n jù
  di'ndà che'l Simon Magu[840] lè zut, puc di còu,

  e chel d'Alagna'l farà zì, encja pì'n jù.




  Paradìs  Cjant Trentunèsin

  In forma duncja di candida rosa
  mi si mostrava la milisia santa[841]
  che cul so sanc Cristo a la fat sposa;

  ma l'altra[842] che svualànt a jòt e cjanta
  la Gloria di chel ca la inamòra
  e la bontàt che 'legrèsa ghi'a dat, e tanta,

  propit com'un scjap di às a s'inflòra
  par un puchitìn e un'altri al torna
  'ndà che gust'l lasa 'ntànt cal lavora,[843]

  jù'a zeva ta chel grant flòu ca si'adorna
  di tanti fuèjs, e da lì a tornàva
  la sù 'ndà che'l so amòu[844] l'eterna.

  Li musis dùtis'vèvin di flama viva
  e d'oru li àlis, e il rest tant blanc
  che nencja la nèjf fin là no ghi riva.

  Cuant ch'jù'a vegnèvin tal flòu, di banc'n banc,
  a ghi ufrìvin la pas e il ardòu
  ca otegnèvin svintulànt il so flanc.

  Nè'l zì'n sù e'n jù tra l'insìma e'l flòu
  di dut'chista sgaravana svualànt
  la vista a impedìva o'l splendòu;

  pars'che la lus divina a penetra'l grant
  univèrs secont il merit che chel al ten
  sì che nùja gh'intriga pì di chel tant.[845]

  Chistu post sigùr[846] e di chel gjoldi dut plen,
  di zent nova e antica popolàt,
  vuli e amòu al puntava vièrs il stes sen.

  Oh trìn luzòu che ta'un unic punt'nstelàt
  ducj' chiscjus sintilànt ti contentis,
  ca jù vuarda ta stu post[847] nustri'mborascjàt!

  Se i barbaros, vignìnt ta li contràdis
  che ogni dì da l'Enìs a si cujèrzin,
  che cun so fì balànt sempri ti la jòdis,[848]

  ta li grand' òperis di Roma 'rivàsin,
  li maravèjs si fèvin cuant che'n Lateràn
  il pì bièl di se ca'è mortal 'jodèvin;[849]

  jò che ta stu post divìn da chel umàn,
  tal eterno dal timp i'eri vegnùt
  e da Firense'n ta popul just e san,

  figuràsi cuant marveàt ch'i'eri jò'n dut!
  Par sigùr chistu godi tant stupidìt
  mi veva che 'nbacuchìt i'eri e mut.

  Coma un pelegrìn che tal templi entrànt
  dal so voto a ghi ven di pensà tant,
  e'l spera na dì contènt di tornà contànt,

  cussì sù pa la viva lus pasegjànt
  i menàvi jò'i me vuj in taj scjalìns
  o'n sù o'n jù e 'torotòr dut vuardànt.

  Caritàt mostrànt, ducjus, lontàns e visìns
  'jodèvi, dal so ridi ornàs e rajs, [850]
  ca vistìvin buni asiòns com'ornamìns.

  Za la forma general dal paradìs
  il me jòdi dut al veva comprendùt
  ma ne chì ne lì a si'era puntàt fis.

  Alòr il me desidèri 'lè di nòuf zut
  a la me Beàda par cognòsi robis
  che'l savèj la me mins 'veva sospendùt.

  D'ic i dìs, ma sintùt i'ai atri peraulis:
  tal post di Beatrìs jodùt i'ai un ansiàn
  vistìt coma l'altr'animis gloriosis.

  Taj vuj e'n dut'l splendèva d'un luzòu san
  di benevula 'ligrìa, che, sturnìt,
  in luj 'jodèvi un pari[851] bon e cristiàn.

  E "Indulà ca è?" i'ai alòr 'a colp dit.
  e luj: "Par partà'l to desidèri a la fin
  di lasà'l me post mi'a Beatrìs sugerìt;

  e se'i to vuj al ters zir zì a'ntìvin
  dal pì alt scjalìn, tu ti ti la jodaràs
  tal trono che'i so mèris ghi conferìsin." [852]

  Sensa rispùndi, i vuj alsàt i'ai dal bàs
  e jodùda i l'ai coma na corona
  che cuj rajs eternos ni tegnèva luminàs.

  Da che region che pì in sù a tona,
  il mortal vuli pì di tant a nol dista
  di un che'n mar pì'n jù sì bandòna,

  com'che lì da Beatrìs la me vista;[853]
  ma no'era nuja che la so figura
  vignìnt jù, nulànt a mi fès rivà mista.

  "O madona me, font di sperà pura,
  che sbasàda ti ti sos pa la me salùt
  di zì fin ta l'infièr[854]--pa la me cura!--

  di cussì tanti robis ch'jò i'ai jodùt,
  dal to grant podèj e dal la to bontàt
  la to grasia i cognòs ben, e la virtùt.

  Tiràt ti mi'as tu fòu da servo[855] a libertàt
  da duti che stradis e che manieris,
  che di cussì fa ti vevis la potentàt.

  In me la to granda virtùt custodìs,
  sì che l'anima me, chì ti'as fat sana,
  tal sleàsi dal cuarp, godi pur[856] ti podis."

  Cussì preàt i'ai; e che par lontana
  ca someàs, cun vuli ridìnt mi'a vuardàt,
  tornànt dopo a l'eterna fontana.

  E'l vecju sant: "Par che dut ben completàt
  e perfèt'l sedi," mi'a dit, "il to cjamìn,
  che par chel'l preà e pur amòu mi'a mandat,

  svuàla pur in alt cuj vuj par stu gjardìn
  che luj par jòdi pront ti tegnaràs'l sguàrt
  cul zì sempri pì'n sù cul bièl raj divìn.

  E la regina dal cjel, che par ic jò'i art
  dut di amòu, a mi darà la grasia
  parsè ch'jò i soj'l so bon e fedèl Bernàrt." [857]

  Coma chel che forsi da la Croasia
  a jòdi al ven la Veronica[858] nustra
  che pa l'antica fama nisùn d'ic si sasia,

  ma tal pensèj a dìs, fin ca si mostra:
  "Signòu me Gjesù Crist, Diu vero e bon,
  a èria propit cussì la musa vustra?";

  cussì jò'i jodèvi e scoltàvi benòn
  la caritàt di chel che'n ta chistu mont
  contemplant'l godeva dut se ca'era bon.[859]

  "Fì da la grasia, chistu èsi gjocònt,"
  a la tacàt, "gòdilu no ti podaràs, jòt,
  se i vuj ti tens sempri ca jù ta stu font;

  ma vuarda ben i sèrclis fin al pì remòt,
  che jòdi ti podaràs la regina[860]
  che chistu regn dut sùdit a'a e devòt."

  Alsàt i'ai i vuj; e com'di matina
  la banda pì oriental dal orizònt
  pì a lus di chè ca ghi'è pi lontana[861],

  cussì, cuasi coma zì da val a mont
  cuj vuj jodùt i'ai part da l'estremitàt[862]
  lùzi un bel puc di pì da l'altra front.[863]

  E chì com'tal post dal timòn che mal guidàt
  al veva'l puòr Fetòn, pì a s'inflàma
  e ta li bandis lè'l lustri mancu'nfogàt,[864]

  cussì che bièla e buna oriflàma [865]
  tal miès a splendèva e dut 'torotòr
  di sè si gh'jodèva calà la flama.

  E ta chel post, cu l'àlis vièrtis, alòr
  jodùt i'ai ànzuj e ànzuj che fièstis
  ghi fèvin cun plùmis coloràdis 'ntòr.

  'Nta stu gjoldi'mbombàt di cansòns dolsis
  jodùt i'ai na bielèsa ch'un ridi beàt
  ghi deva ai vuj di dut'li sant'ànimis.

  E s'jò i vès tal dizi tanta capacitàt
  com'ch'i'ai tal imparà, i no ausarès
  contà cuant bièla ca'era'n realtàt.

  Bernart, che ben jodùt al veva i vuj mès
  fisàs ta sta font di grasia e atèns,
  i vuj a ic cul stes gust 'la puntàt luj stes,[866]

  e'l mirà me si'a cussi fat'ncjamò pì'ntèns.




  Paradìs  Cjant Trentaduèsin

  Pur godìnt il so plasèj, chel contemplànt
  a fa'l bon mestri a si'a alòr metùt,
  e scuminsiàt a la cun stu discors sant:

  "La piaga che Maria'a risanàt[867] e onzùt,
  chè che sì tant bièla ai so piè a s'jòt,
  chè[868] a'è che vierzùd'la veva prin di dut.

  Tal ters ordin di scjalìns e subit sot
  di chista, èco là ca son la Rachèl
  e la Beatrìs, com'ch'ognùn di nu'l jòt.

  Sara e Rebeca, Gjudit e chì--ta stu cjel--
  che bisàvula dal cjantòu'era[869], com'ch'i savìn,
  che pal so fàl "Miserere mei"'la dit chel,

  jòdi ti pos che da scjalìn a scjalìn,
  coma fuèjs i vaj una'un' nominànt
  da la rosa'ndà che cuj vuj zint i stin.

  E dal siètin scjalìn'n jù, com'pì'n davànt
  fin a chel, Ebrèjs a si suseguìsin,
  il flòu[870] dal so fueàn dut cuant separànt;

  pars'che, secont la vision che vut 'vèvin
  cu la so fede'n Crist, chistis a son'l mur[871]
  che i doj òrdins sacros a divìdin.

  Ta sta banda chi, inda che il flòu 'lè madùr[872]
  di duti li so fuèjs, a son impostàs
  chej che crodùt ghi vèvin a'un Crist futùr;

  ta l'altra banda, 'ndà ca si jòdin 'ntajàs
  di poscj' vuèjs[873] i semisìrcuj, a stan
  chej ch'èrin da un Crist za vegnùt stas ispiràs.

  E com'ch'u chì cu la madona dal cjel a stan
  sti feminis gloriosis, e sot di lòu
  i'altris[874] na gran separasiòn a fan,

  cussì'l grant Zuan[875], al opòst di lòu,
  che'l desert e'l martìr sempri da sant
  'la sufrìt, e l'infièr pur, prin di vignìghi fòu;[876]

  e par segnà sta division son stas pì avànt
  sielzùs Checo, Benedèt e Agustìn
  e pì'n jù, di ziru'n ziru, pur altri grant sant.

  Adès vuarda ben il prejòdi divìn;
  che da la fede tant l'un che l'altri aspièt
  balansàt e plen'l tegnarà stu gjardìn.[877]

  E jòt ben che dal post'n jù cal taja net
  e tal miès sti dos beàdis divisions,
  no si si sinta par propri mèrit e sclet,[878]

  ma par chel d'altris, cun certi condisions;
  che asòls a son stas ducjus scju spiris
  prin di vej otegnùt veri elesiòns.[879]

  Di chist ti ti rins ben cont da li musis
  ma encja da li so vòus zovinùtis,
  se tu atènt i ti vuardis e scoltis.

  Adès dut sidìn ti stas paj to dùbis;
  ma jò'l grop i ti dìsfi, com'chi t'jodaràs,
  che ingropàt ti tèn d'idèjs sutìlis.

  Ta stu post indà ch'jodìn ducjus scju beàs
  nuja chì doma par casu a esist
  ne jòdi tristèsa o fan o sèit ti podaràs;

  pars'che par lès eterna dut se ca esist
  a esist com'ca esist sì che just e ben
  al desidèri al corispùnt l'acuìst.[880]

  Chist'imprimurìda zent--alòr jòt ben--
  a vera vita a no' è sine causa
  intra se, ta stu alt post, pì o mancu ben.[881]

  Il re che'n ta stu regn ni conferìs pausa
  di cussì tant amòu e altri tant dilèt
  che di pì fa nisùn volèj al àusa,[882]

  duti li mins tal just e beàt aspièt
  creànt, a so gust di grasia al dota
  cussì e culà; e chì cal basti l'efièt.[883]

  E chistu clar e net ben a si nota
  ta chej zìmuj da la Santa Scritura
  ch'òdiu a mostràvin zà prin da la nàsita.[884]

  Alòr, secònt la so cjavieladùra,
  la grasia da l'alta lus si conferis
  cun dignitàt a ogni creatura.

  Duncja, sens'l merit da li so usansis,
  a son stas metùs ta scjalìns deferens
  in conformitàt cu li so primi grasis.

  N'ocorèva altri taj secuj recèns,[885]
  a part l'inocensa, par vej la salùt,
  che bojs genitòus, di fede sempri plens.

  Dop'che stu prin timp pasàt l'era 'an dovùt
  i mascjus li so inocenti plumis
  circuncidi par otègni la so virtùt.[886]

  Ma dop'che vegnùt l'era'l timp da li grasis,
  sensa il batièzin perfèt di Cristo,
  st'animis 'nocèntis la jù son restàdis.

  Jot ben adès ta la musa che a Cristo
  pì ghi somèa, che la so clarèsa
  e basta ti dispon a jòdi Cristo."

  Insìm' d'ic jodùt i'ai tant'alegrèsa
  plovi, partàda in ta li mins santis
  creàdis par svualà ta chist'altèsa,

  che par cuantis che fin lì'n davèv'jodùdis
  sì tant'amirasiòn no vevi maj vut
  par spirs che di luj someàvin imàginis.

  E chel amòu[887] che par prin l'era lì vegnùt
  cjantànt ‘Ave, Maria, grasia plena,'
  davànt d'ic al veva l'àlis sos vierzùt.

  Èco a ghi'an fat a la divin'cjantilena
  ducju i sans e beàs ca ghi' èrin atòr,
  ogni musa doventànt tant pì serena.

  "O pari sant, che com'un siòr un puòr
  coma me di scoltà ti dègnis, lasànt chel bièl lòuc
  indà che a se'l volèj eterno ti ten atòr,

  cuj l'èse, dìzmi, l'ànzul che cun sì tant zòuc
  taj vuj'l vuarda da la nustra regina,
  di ic tant inamoràt da pari fòuc?"

  Cussì tornàt i soj a la dutrina
  di chel che da Maria l'era'mbielìt
  com'dal soreli la stela matutina.

  E alòra luj: "Maestàt di spirit,
  tanta cuant'ch'an dè'n ànzul o'n anima,
  in luj a s'jòt, e cussì sia," a mi'a dit,

  "pars'che luj'lè chel ch'a Maria la palma
  jù ghi'a partàt cuant che'l fì di Diu stes
  cargàsi'la volùt da la nustra salma.

  Ma mentri ch'jò'i parli seguìsimi adès
  cuj vuj tos, e nota li nobil'ànimis
  ch'jodìn chì, ta stu'mpèro just di Diu stes.

  Chej doj sintàs lasù pì contèns t'jòdis
  par èsi cussì visìns da l'Augusta,[888]
  a son di sta rosa cuasi do radìs:

  chel che lì a la so sinistra[889] al sta
  il pari a lè che par gran golositàt
  la rasa umana tant amàr a gusta;

  a destra ti gh'jòs l'antìc pari sintàt
  da la Glisia Santa che da Crist risevùt
  al veva li clafs di stu flòu'ncoronàt.

  E chel[890] ch'jodùt rivà 'la ogni timp brut,
  prin cal murìs, da la bièla nuvìsa
  che cun colp di lancja e claus si vev'otegnùt,

  sintàt ghi'è visìn[891], e lunc l'altri'l riposa[892]
  il duca che vivi'l veva di màna
  fat chel pòpul 'ngràt e sensa costansa.

  Dirimpèt di Pieri sintàda t'jòs Ana
  contenta duta di vuardà so fija,[893]
  e fìsa 'la vuarda pur cjantànt osàna;

  e di front dal pì grant capofamèa
  i t'jòs Lusia, che Beatrìs'a movùt
  cuant che pal disperà ti vèvis jù la sèa.[894]

  Ma par'che'l timp'l pasa che'mbacuchìt dut
  ti ten, chì'un punt ghi metìn, com'bon sartòu
  che còtula'l fa secònt la stofa ca la vut;[895]

  e'ndrisarìn i vuj viers il prin amòu,
  cussì che, vuardànt viers luj, ti penetràs
  fin ca è pusìbul in tal so splendòu.

  E i vorès propit che tu i ti zèdis
  a mòvi l'àlis tos, crodìnt di zì'n sù
  cun grasia che, preànt, otègni ti pòdis;

  grasia che concèditi a pol che la sù;[896]
  e davòu ti mi vegnaràs cun afesiòn,
  e cul còu al me preà ti scoltaràs sù."

  E tacàt a la sta santa orasiòn:




  Paradìs  Cjant Trentatreèsin

  "Vergine mari, fija dal to fì divìn,
  ùmil e alta pì di creatura,
  punt fìs dal consèj eterno e divìn,[897]

  chè tu i ti sos[898] che l'umana natura
  sì tant nobilitàt ti'as, che'l so fatòu
  disdegnàt no là di fasi so fatùra.[899]

  Dentri di te a si'a impijàt chel amòu
  che cul so calòu ta la pas eterna
  u chi a la butàt fòu chistu bièl flòu.[900]

  Ti sos par nu splendòu di lus meridiana[901]
  di caritàt, e la jù, pa li zens mortals,
  di speransa i ti sos na gran fontàna.

  Oh sjòra, sì tant granda ti sos e vals,
  che se un ben volìnt un a te nol va a ricori,
  il so desidèri svualà'l vòu sens' àl's.

  Pì a fa la bontàt to che socòri
  chel ca la domanda, ma'è pur veretàt
  che spes prin dal domandà si la jòt cori.

  In te misericordia, in te pietàt,
  in te magnificensa, in te a si fa una
  dut se che in creatura a'è bontàt.

  Stu chì, adès, che da la pì scura tana
  dal univèrs fin u chì a la jodùt
  li vitis spirituals una a una,

  te pa la grasia'l suplichèa la virtùt
  di vej par podèj'l so jòdi tegni alsàt
  pì'n alt, fin la sù, ta l'ultima salùt.

  E jò che, pal me[902], maj no'ai desideràt
  tant com'pal so jòdi, dut'l me preà
  risèif, che altri di fa a no mi'è dat,

  pars'che tu di dut se ca lu'nulèa
  cul to prea a liberàlu ti zèdis
  sì ch'al pì alt jòdi alsà'l pòsi la sèa,

  e'i ti prej pur, regina, che dut ti podis
  fa e jòdi, chi ti ghi conservis sans
  i so sintimìns, dop'dut'li so provis.

  Protèzilu tu daj muvimìns umàns:
  jòt la Beatrìs cun ducju chej beàs
  ch'al me preà a si unìsin li mans!" [903]

  I vuj da Diu dilès e veneràs,
  fìs sul oratòu, dimostrasiòn a'èrin
  di cuant gradìt ghi'era'l preà daj beàs;[904]

  a l'eterna lus a colp s'indresàvin
  alòr i vuj sos, ma ca no vegni pensàt
  ch'altri vuj clars di rivà là'n alt a pòsin.

  E jò ch'al fin di dut'l me desideràt
  visìn i'èri, com'che di èsi a dovèva,
  al pì ruvìnt dal me desidèri i'èri rivàt.

  E Bernart, suridìnt, sens a mi feva
  che jò i vuardàs in sù[905], ma'è encja vera
  che jò belzà i fevi se cal volèva;

  chè la me vista, doventàt pì pura
  pì e pì a ghi entràva in tal raj
  di che alta lus che in sè a è vera.[906]

  Da chi'n sù il me jòdi lè stat pì che maj
  'lè'l parlà nustri, che a sì tant nol pos,
  ne par dut chist di memoria non daj asàj.

  Com'cuant che durànt un sun clar i ti jòs
  che dopo'l sun fuàrt ti resta'l sintimìnt
  ma la vision di jòdi pì no ti pos,

  propit cussì mi'a subit zut scomparìnt
  la me visiòn, encja se alc pur i ritèn
  dal mièl che dat ghi veva indulsimìnt.

  Cussì dal soreli la nèjf sgjelàda a ven;
  cussì al vint cu li fuèjs lizerùtis
  l'oràcul da la Sibìla'l spierdèva'l sen.[907]

  O colmo di lus che tant ti ti àlsis
  pì'n sù dal pensèj mortal, cuant chi vorès
  che d'jòditi di nòuf ti mi des li grasis,

  e ch'al me parlà tant pì virtùt ti ghi dès
  ch'almancu na falìscja da la to gloria
  di lasàighi a la futura zent i podès;

  sì che cul tornà ta la me memoria
  e pur cul cjantà di chista me cansòn
  pì ben si savarès da la to vitòria.

  Jò'i crot che, pa la granda 'luminasiòn
  dal alt raj, scumbusulàt i sarès stat
  se di tegn'ghi i vuj'ntòr i no fos stat bon.

  E'i mi recuardi ch'alòr mièj mi soj fat
  tal sostegnilu, e'l so sguàrt a si'a dut
  cul valòu infinìt imedesimàt.

  Oh generosa grasia che permetùt
  mi'a di'entrà cul vuli ta la lus eterna
  tant che d'jòdighi'l pì pusìbul i'ai podùt!

  Tal so profont jodùt i'ai ca s'interna
  cun amòu 'nsièmit tegnùt ta'un volùn
  chel che par dut l'univèrs si scuadèrna,[908]

  sostansis e acidèns[909] e il so costùn,
  jodùt i'ai ca'èrin cuasi unìs insièmit
  che'l me dìzi di lòu no lè che un barlùn.

  La forma universal di stu'nsièmit
  di vej jodùt i crot, pars'che cu'n cargu
  di godi il dizi mi vev'invigorìt.

  Dom'un punt a mi'è di pì grant letargu
  che i vincjasìnc sècuj da che impresa
  che sbalordìt veva Netùn cu l'ombrena d'Argu.[910]

  Cussì alòr la me mins, sensa pausa,
  fis'a vuardàva, imòbil e atènta,
  chel che di dut stu marveà l'era causa.

  A che lus tant tacàs a si doventa
  che'l lasàla par jòdi altri aspièt
  un a nol pol e tant mancu al tenta;

  par via che'l ben, che dal volèj lè ogjèt,
  in ic dut si concèntra, che al difòu
  d'ic difièt a'a se che lì a'è perfèt.

  Mancu adès i disaràj, caro letòu,
  di chel chi mi recuardi, che un ninùt
  al dìs prin di vignì dal tetà lasàt fòu.

  No pars'ch'i lu vès di aspièt divèrs jodùt
  adès che'n ta sta viva lus lu miràvi
  di sè che sempri l'era stat e godùt;

  ma pa la mièj virtùt d'jòdi chi vevi
  tal vuardàlu, da na sol'aparènsa
  cul mutàmi il so mutà i godèvi.[911]

  Ta la profonda e clara sostansa
  da l'alta lus alòr jodùt i'ai tre zìrs
  di tre colòus e di una grandèsa;

  e l'un da l'altri coma iris da ir's[912]
  rifletùt'l parèva, e'l parèva'nfogàt
  chel altri[913] ch'ai prins doj ghi feva da ters.

  Oh cuant puc ca lè'l dìzi e cuant limitat
  al me concèt! e chist a chel ch'i'ai jodùt
  pì puc di puc a lè a chel paragonàt.[914]

  Oh lus eterna ch'in te ti contèns dut,
  duta ti ti capìs, e da te capida
  e capìnt ben ti ti vòus e'i ti vòus a dut![915]

  Che circolasiòn che sì concepìda
  in te'a parèva com'luzòu rifletùt,
  daj me vuj tant e a lunc oservàda,

  tal so colòu stes, mi par di vej jodùt,
  dentri di sè, oh letòu, la nustr'imàgin;
  che'l me aspièt in ic l'era metùt.

  Com chej studious ch'a plen si concèntrin
  tal scuadrà'l sircul, e no ghi la fan,
  ma pur a sèrcjn pal rapuàrt ca no cjàtin,[916]

  cussì jò a che gran vision; ma invàn
  jòdi i volèvi com'ca si unìvin
  imàgin e sircul e pars'che tacàdis a stan;

  ma li me àlis a chist'no bastàvin:
  dut ta'un colp la me mins na scos'a sintùt
  com'di un lamp cun rajs che dut a sclarìvin.

  L'alta fantasia no'a chì nuja podùt;
  ma zà'l ziràva'l volèj me, e'i desidèris,
  com'roda che ben a zira'n dut e par dut,

  l'amòu che'l sorèli'l mòuf a l'altri stelis.



[1] Par vej sfidàt Apòl a sunà il flaut--e pierdùt la sfida--a lè stat
spelàt, coma un cunìn. (Tal original, natura = vagina.)

[2] L'oràr. Dante a ghi tegnèva un mont di otègni la "laurea" di poetà.

[3] Li fuèjs dal oràr.

[4] E sti "vòjs" a son sempri pì basis di ches dal poeta o dal
imperatòu.

[5] Dafne, tramutada in oràr, a era fia dal flun Penèo. Duncja, il
ramusèl a lè di oràr.

[6] Cir = la pica dal Parnàs, ca ghi era sacra a Apòl.

[7] Vièrs il sorèli.

[8] Il paradìs terèstri.

[9] Glauc, seguìnt l'esempli dai pes che. dopo vej mangjàt na erba
specjàl a si èrin rinvigorìs, a la sercjàt pur luj sta erba, doventànt
un diu dal mar.

[10] Sta erba a sarès la stesa esperiensa cu la trasumanasiòn ca la vut
Dante.

[11] Doma Diu al sa se Dante a lè stat partàt sù tal cjel in cuàrp e
anima o doma in spirit, ca ghi'era apèna stat purificàt.

[12] La saèta a scjàmpa fòu da la sfera dal fòuc; mentri che Dante,
purificàt coma ca lè, a lè cal torna propit là.

[13] Dante a si maravèa cal sta zint pì'n alt sinò l'aria e il fòuc.

[14] Duti li creatùris a ghi stan visìn a Diu (il so prinsìpit) chi pì
chi mancu secont li so condisiòns: prin i ànzuj, dopo i òmis, etc.

[15] St'istìnt a lè la fuarsa che vuèj i clamarèsin "ecologica" tal
sens che dut a unìs ta na manièra o ta n'altra.

[16] Stu istìnt al controla dut tal mont--bestis, òmis e ànzuj.

[17] L'Empireo.

[18] Il Prin Mobil, cal sarès il cjel pì alt e svelt.

[19] La fuarsa istintìva tratàda taj ùltins vers a cjoj chì la forma di
un arco il tiru dal cual al va a finìla (al bat) ta un post
desideràbil.

[20] Pur cognosìnt la strada cal varès il percòrs, l'omp da li voltis
al sièls la via sbaliàda, esìnt dotàt da la libertàt di sièlzi.

[21] Il "prin" impùls al sarès l'inclinasiòn "istintìva" pal omp di
dirìzisi viers il bon e il just--vièrs Diu. Ma pa la strada stu impùls
al ven deviàt da cualsiasi altra sorta di plasèj ca lu ten lontàn da la
so destinasiòn "natural." (Teorìs modernis--la Freudiana in particulàr-
-a dizarèsin che il contràri a si visinarès pì a la realtàt da li
robis, almancu par cuant ca riguarda l'omp--da la femina i no mi riscj
di dìzilu.)

[22] Sta analogìa a somearès contradìzi che la tendensa natureàl dal
omp a è di zì'n sù. A sarès pì fàsil pensà che l'omp a lè coma il
rivulùt, cal tint a zì in bas e basta.

[23] Ta sti primi righis Dante a ghi consilièa a chej ca no son
preparàs a seguì il so alt argumìnt di restà in davòu.

[24] Chì ta la cjera.

[25] Il mar, paj romàns = salum = il mar vièrt e grant. (Sa ghi va ben
a Dante di usà sta espresiòn latìna, parsè no a mi?)

[26] Chej ca seguiràn Dante a restaràn pì maraveàs di se ca jodaràn e
scoltaràn, che i Argonautas cuant che, vint traversàt il mar zint in
sercja dal vel di òru a'an jodùt Gjason cambiàt in bifolc.

[27] I comentatòus a ni recuàrdin che il firmamìnt (il "cjèl la sù") al
cor, ta la so rotasiòn, a 84000 mijs al secònt. Encja se chista
velocitàt a è justa, il nustri vuli a no si rint sens'altri cont di
chista granda velocitàt. Pal vuli nustri, il cjèl la sù al somèa èsi
fer. Si chè chì jò'i resti un puc perplès di se che Dante al intìnt
dìzi.

[28] Beatrìs.

[29] Ca sarès la brilantèsa da la "prima stela" o luna.

[30] Eterna margarita = diamant incorutìbil (coma che na volta a si
pensava ca fosin la luna e li stelis.)

[31] L'aga a resta inalterada in dopo la penetrasiòn dal raj.

[32] Gesù.

[33] Coma chi acetàn i asiòmas da la matematica.

[34] Dante al veva condividùt chista opiniòn di Averroe. (Vandelli)

[35] Li stelis dal firmamìnt (l'otàva sfera) a mostrin divièrsis
configursiòns (musis) dipendìnt da la so cuantitàt (= costitusiòn
fisica o materiàl) o cualitàt (costitusiòn formal o sostansiàl).

[36] Chel da la "densitàt," za minsonàt taj vers 58-60.

[37] Cioè che il rar al sedi miscjàt cul dens.

[38] La analogia a è che di un spièli: un raj al pasa fra'l veri ma al
ven rifletùt dal plomp ca ghi sta davòu.

[39] E chistu secont te al spiegarès li màcis scuris da la luna.

[40] Idèis scolàstichis o Aristotèlichis.

[41] E cussì Beatrìs a dimostra--cu la so maniera medieval di razonà--
che il pensà di Dante, riguardànt li màcis ta la luna, a l'èra sbaliàt.
E ta li righis ca seguìsin a darà la vera razòn di sti màcis.

[42] L'Empireo.

[43] Il Prin Mobil, o il  nunu cjèl.

[44] Il numar 8; il cjèl da li stelis fìsis.

[45] I altri cjèj--dal siètim in jù--a ùsin li esènsis ca ghi vègnin jù
dal cjèl otàf coma simìnsis (causis) paj so fins.

[46] Dante al vòu savèj la causa da li màcis lunàrs.

[47] Cjèl.

[48] Li inteligènsis angèlichis.

[49] Il firmamìnt (o cjèl da li stelis fìsis).

[50] Ca ghi da forma e ca lu fa movi.

[51] Ca sarèsin li stelis, consideràdis incorutìbilis.

[52] L'inteligènsa che dut a mòuf.

[53] Beatrìs, ca lu veva fat inamorà da frut.

[54] Da li màcis da la luna e da la "mecanica" dal univèrs.

[55] Provànt la so tesi e disprovànt che di Dante.

[56] Corezùt da la so falsa idea su li màcis da la luna e cunvìnt da la 
veretàt di se ca ghi'a dita Beatrìs.

[57] Al contràri di Narcìs, Dante al crot che li imaginis veris di se
cal jòt a sedin falsis.

[58] Forsi a vèvin fat voto di no èsi tristis cul so canarìn o cul so
gjat, sensa stàighi fedèlis a stu voto fin in ùltin.

[59] La so osesiòn di otègni na certa roba.

[60] La caritàt di Diu, ca no ghi sièra maj la puarta a nisùn e ca vou
che la so zent (i ànzuj e i beàs) a sedi coma luj.

[61] La sfera da la luna.

[62] Pì visìn da la presensa di Diu.

[63] Divièrsis interpretasiòns a son pusìbilis: a ardèva cul fòuc dal
prin amòu; a ardèva cul'amòu di Diu; etc. (Parsè no dùtis insièmit,
sensa escludini una?)

[64] Il voto ca no l'era encjamò stat partàt a la so fin da Picarda.

[65] Santa Clara di Asisi.

[66] Crist.

[67] L'àbit dal òrdin di Santa Clara.

[68] Chista Costansa, na zòvina di buna famèa, a si veva fata mùnia
dopo vej sposàt Rico VI. La legènda a conta, secònt i comentatòus, che
in seguit a è stada cjolta dal convènt dal Arcivèscul di Palermo.

[69] Da Rico VI a'a generàt Federico II, ultin imperatòu da la cjàsa di
Svevia (Soave). L'imperatòu a lè chì clamàt "vint" un imperatòu al fa
se ca la da fa e dopo al sparìs a colp.

[70] Dante a si basa su un concèt di Tomàs Acuina. Su chist punt a son
d'acòrdu encja i esistensialìscj' cu la so idea dal "angst" ca ni
colpìs cuant chi sin di front a na sièlta da fa. Chistu dilèma al fa
restà perplès pur li bestis, coma il me cjan che cuant cal ven clamàt
da me e da la me femina al stes timp, par un moment a nol sa se fa. A
si volta par chì e a si volta par là. A la fin al decìt di zì la di ic.
Ta stu casu, però, un puc di pregjudìsi a lè: ic a è pì atraènt di me e
a ghi da pì biscòs di me. Jò i risolvarès stu problema esistensialista
cul zì "mini maini mo" a l'americana.

[71] Cervis.

[72] Il profeta Danièl a la interpretàt un sun di Nabucodònosor che i
so consilièrs a no èrin stas bojs di induvinà, e par chel condanàs a
muàrt.

[73] Secònt Platòn, li nustri animis a esistèvin belzà ta li stèlis
prima di ocupà i nustri cuàrps. Dopo la nustra muàrt a tornin la sù.

[74] Che di Platòn, ca'è contraria ai insegnamìns catòlics.

[75] Spiris coma chej di Picarda che Dante al jot ta la sfera da la
luna a'an in realtàt residènsa tal Empireo, insièmit cun ducju i altri
beàs, da Mosè a Maria.

[76] Il "sen" al sarès, coma ca si capìs dal contest, un segnàl o
indicasiòn di se ca è mancu celestiàl dal Empireo--un segnàl che encja
un coma Dante (ca no la la capacitàt di comprensiòn di un beàt coma
Beatrìs) al pòsi rivà a capì. Il punt pì bas dal cjel, dopodùt, a si
visìna al punt pì alt dal mont "sensìbil," comprensìbil encja par un ca
lè mortal.

[77] Alòra, secònt Timeo, li animis a si distàchin da li stelis cuant
ca van a "informà" i cuarps da la zent al moment da la so nàsita.

[78] Li stelis dal firmamìnt.

[79] Se Platòn al intìnt dìzi che li stelis a'an influensa su la zent,
alòra li so idèis a no son dùtis da scartà.

[80] Par no rìnditi erètic pensànt a la razòn pa la cual un a la razòn
da patì par no vej completàt un voto par causa di violensa esterna coma
ca lè stat il casu.

[81] Li flàmis di un fòuc a pàrin via a zì in alt, encja sa si prova a
controlàlis. Cussì un cal vòu resìstighi a na violènsa personàl, al
para via a resìsti, no'mpuàrta se ca zarà a susèdi.

[82] San Lurìns a l'era stat bastonàt e dopo metùt a brusà ta la grilia
par vej rifiutàt di da sù il tesòru da la Glisia a li autoritàs
romanis. Secont la legenda (Vandelli) na volta ben brusàt ta la schena
a la insistìt di vignì voltàt par che altra banda par vignì rustìt par
dut compàj. La me volontàt, encja sa'è--ben si sa--fuàrta coma l'asàl,
a si visinarès amondi puc a che di Sa'Lurìns!

[83] Una volta liberàdis da la violensa ca li veva cjoltis dal
monastèri a varèsin podùt tornà, se propit a varèsin volùt. A
pensàighila ben, la Providensa a'a da li bièli pretèsis! Par comportàsi
coma Sa'Lurìns o Scevola a bisugna vej dal sovrumàn. Purtròp la
stragranda magjorànsa di nualtris pours mortàj, di che sorta di
volontàt lì in davìn amòndi pucja. Se par zì in paradìs a tòcja fa coma
Sa' Lurìns, jò di sigùr i zaràj a finila al màsimo tal inìsi da
purgatòri, e forsi nencja lì. Jò a la Providènsa i ghi sugerìs di capì
li nustri debulèsis un puc di pì.A varès da basàsi di pì su li
intensions di un indivìduo che su la so capacitàt di fa robis dal altri
mont. Jò, par esempli, sa vèsin da minacjàmi di tortura--dizìn di
cjojmi il vin a l'ora di sena o di fami patì in manièra sìmil--jò ai me
torturatòus i ghi dizarès dut se ca vorèsin savèj parsè che jò'i no soj
bon di sopuartà nisùn tipo di dolòu. La me intension, però, a sarès di
resisti, di fa l'eròu, di fa il martir--che a sarès la me intension. Ma
jò i no sarès bon; i mi rasegnarès, purtrop, a bevi di dut, encja un
vinùt di cjasa.ca no lè tant bon. E cussì in no doventarès maj
protagonista legendàri di nisùn libri e di nisùn cine--e nencja,
purtrop, i zaràj a finìla in paradìs.

[84] Se il volèj a ghi cunsìnt al mal a lu fa doma par evità un mal
encjamò pèzu.

[85] Chist'altri al sarès il volèj relatìf, che, al contrari dal volèj
asolùt, al permèt un mal a cundisiòn che stu mal al vedi il podèj di fa
evità un mal pì grant.

[86] L'intelèt umàn a si unìs a la veretàt divina.

[87] I vuj di Dante a no rìvin a vuardà a lunc il splendòu di Beatrìs.

[88] Se un al ven atràt daj bens dal mont a'è parsè che chiscjus a
ritègnin un puc dal luzòu dal ben eterno.

[89] Cu la stesa libera volontàt, o sièlta. Una sutilèsa: Da stu
argumìnt a somèa che il Signòu a ni dedi la libertàt di sièlzi, cussì
che nualtris i podìn sièlzi di fa dal ben o di fa dal mal, di sta cul
Signòu o cul Diàu, etc. etc. Di conseguensa, si sielzìn di fa dal ben i
vegnìn premiàs; o i vegnìn punìs si no sielzìn il ben. Ma chistu al
ecuivàl al dìzi chistu: Jò i vi daj la libertàt di fa se chi volèjs,
basta chi fèdis se chi vuèj jò, si no….Ah, scju mistèros da la santa
fede--a son propit durs da capì.

[90] Dal voto.

[91] La material dal voto--par esèmpli il voto di sieràsi ta un
monastèri a preà.

[92] La promèsa di mantègni il voto.

[93] Sensa l'aprovasiòn dal confesòu. (Cfr. Purg. IX, 117.)

[94] Il scambiu a si pos falu doma cu na materia di valòu superiòu a
che di prima. Par esempli, se al inìsi i'ai fat il voto di bèvi doma
doj gos di vin invènsi di tre, ca lè zà un gran sacrifìsi, i sielzaràj,
coma "nova materia" di bevini doma un in dì da adès in davànt e fin al
cumplimìnt dal voto--un sacrifìsi cussì maestòus cal fa vignì i grìsui
doma a pensàighi!

[95] Tal al sarès, secont Vandelli, il voto da la castitàt di na munia.
(A mi tocja amèti che il voto da la castitàt a lè di cualchi scjalìn
superiòu al voto di godi un got di vin in mancu.)

[96] Jefta, il gjudice israelita cal veva prometùt, in voto a Diu, che
s'al ves vinsùt la lota cuntra i Amonìs, al varès sacrificàt la prima
persona ca ghi fos vignùda incuntra da la so cjasa. Sta prima persona a
è stada purtrop so fìa. Ta Hamlet (II.ii), Hamlet al tormenta il puòr
Polonius cun referensis a stu gjudice ebreo. Polonius a lè cunvìnt che
Hamlet a lè un puc ziràt di cjaf. La realtàt, però, a è che Hamlet zà a
si'è necuàrt che la fia di Polonius, che puareta di Ophelia, a ghi sta
di miès chì!

[97] Agamenòn, il "gran duce daj Grecs," al veva fat il voto di
sacrificà la so bièla fia Ifgenia se i deos a ghi dèvin bon timp cuant
ca si aviàva vièrs Troja cu li so nàfs,

[98] Al contrari da li piòris ca van di chì e di là sensa savèj parsè,
l'Ebrèo a si cumpuàrta secònt regulìs fisis. (Da li voltis encja masa,
coma dimostràt dal esempli di Jefta.)

[99] La mari a sarès la Glisia.

[100] Vièrs l'Empireo.

[101] Chel di Mercurio.

[102] Dante. Secont i comentatòus: Dante al aumentarà il spirit di
caritàt di chiscju beàs cul dàighi l'ocasiòn di rispundighi a li so
domàndis.

[103] Prin di lasà la vita di stu mont. (Militia est vita hominis super
terram, coma ca ni recuarda Vandelli da un brano di Jobe (vii.1)). Si
che la vita nustra a è jodùda da stu spirit coma un continuo lotà. A no
la tant tuàrt. A pensàighila ben, però, la vita sensa "milisia" a no
sarès tant da preferì.

[104] La sfera a sarès Mercurio, iluminàt dal soreli (l'altri). Il
spirit a lè chel di Gjustiniàn.

[105] Il cjant sest al parlarà dal Impero, coma che il cjant sest dal
Purgatòri a la parlàt da l'Italia e il cjant sest dal Infièr a la
parlàt di Firense.

[106] Enea, ca l`era vegnùt a Roma (e sposàt Lavinia) dal orient. La
capital dal'impero a era stada trasferida a Bizansiu da Costantìn un
duzìnta àjs prima di Gjustiniàn.

[107] Cun Enea cuant ca si veva aviàt vièrs l'Italia.

[108] Gjustiniàn, imperatòu roman un par di sècuj dopo Costantìn, a lè
lodàt da Dante pì di dut par vej riordinàt li lègis.

[109] Chistu al sugerìs che, coma cal dis Vandelli, Gjustiniàn al veva
in pasàt crodùt a la dutrina dal erètic Eutico, secont il cual Crist al
veva doma una natura, che divina.

[110] Una contradisiòn a si otèn cuant che una proposisiòn vera a ven
controponùda a una proposisiòn falsa, coma la storiuta di Diu: a l'èse
bon di fa una pièra cussì pesanta da no èsi bon di alsàla?

[111] Chel dal riordinamamìnt da li lègis.

[112] Belizàr al veva otegnùt vitòris, coma che cuntra i Gos.

[113] Il compit za minsonàt.

[114] Par.5.128.

[115] Il sen da l'acuila, simbul dal impero.

[116] I Ghibelìns, i prins; i Guelfs, i secons.

[117] I tre Orasios e i tre Curiasios.

[118] Dante al sa, secont Gjustiniàn, se ca è susedùt ta chel interval
da la storia dal rapimìnt da li Sabinis a la muart di Lucresia (q.v. i
comentatòus), durànt il cual i re di Roma a an concuistàt i pòpui ca
ghi stevin in zìru.

[119] Il sen romàn--l'àcuila.

[120] Comùns tal sens di comunitàs o republichis. Pir e Bren a èrin doj
aversàris di Roma.

[121] Cuìns (Quinzio Cincinnato) a l'era cussì clamàt par via daj so
cjavielàs risòs.

[122] A Firense. Amàr, parsè che chì i Romàns a vevin, coma ca
sugerìsin i comentatòus, pierdùt un esercito.

[123] Stu timp al sarès il timp di Crist.

[124] Scju fluns a delìmitin i teritòris concuistàs da Sèzar in ta la
Galia antica.

[125] Sèzar a la scunfìt Pompèo a Farsalia. Pompèo a lè stat dopo
asasinàt in Egjt, indà ca l'era scjampàt.

[126] Dopo vej scunfìt Pompeo, Sèzar a la visitàt la zona di Troja.

[127] Sèzar a ghi'a cjolt il podèj a Tolomeo e dat a so sòu, Cleopatra.

[128] Scunfìt Juba, re da la Mauritania, Sèzar a lè zut in Spagna a fa
fòu i fìis di Pompeo.

[129] Dal dominio roman.

[130] Zan=Janus=Ians (Da lì al deriva il nustri Zenàr.) Al pierdèva il
so silènsiu doma cuant cal vegnèva vierzùt, in ocasiòn di na guera.

[131] L'Imperatòu Tiberio.

[132] Tiberio.

[133] L'ira di Diu--placàda cu la soferènsa e muàrt di Gesù pa la colpa
di Adam.

[134] La distrusiòn di Gerusalèm a era susedùda coma na sorta di
vendèta, o retribusiòn, viers i ebrèos par vej causàt la muàrt di
Crist.

[135] Carlo II, re di Napoli.

[136] I Guelfs, alineàs cu la cjasa real fransèsa, a si contrapònin a
l'acuila, simbul dal Impero, cul cual a son schieràs i Ghibelìns. (Chej
osteàs di Fransèis--encja ta chej dìs là a volèvin vej la so; propit
coma tal dì di vuèj, cuant ca si opònin al volèj dal Impero americàn!)

[137] Scju chì a'an fat dal ben, encja se'l ben a lu vèvin fat sperànt
di otègni fama tal mont.

[138] Ta li sferis celestis.

[139] Mercurio, ca lè rapresentàt coma un brilànt.

[140] Secònt i comentatòus, stu Romeo al veva fat tanti buni òperis che
in ultin a no èrin stadis gradidis.

[141] Chej ca vèvin puc aprèsàt l'opera di Romeo a ghi vèvin guadagnàt
puc; a lòu stes a'an sufrìt sot il dominio daj Angjoìns.

[142] Raimont Berighier.

[143] Sot la aministrasiòn di Romeo, il patrimòni di Raimont a l'era
cresùt dal dòdis par dèis.

[144] Li armis e li lègis daj imperatòus.

[145] Di front di Beatrìs, Dante a si sintèva coma un frutùt di front
da la so maestra, dut imbacuchìt; propit coma un mona.

[146] Adam. (E chi sa parsè alòra che i pitòus di na volta a lu
pituravin cul bugnìgul!)

[147] Tal paganèsin ca la caraterizàt l'epoca pre-Cristiana.

[148] A Gesù, o a che part di Gesù ca è umana.

[149] Il Verbo stes, che incarnàt a l'era cu la natura umana.

[150] Cu la redensiòn.

[151] Coma cal sugerìs Vandelli, chistu magistràt al pol èsi o Diu o
l'imperatòu. Ta'un casu o tal altri, però, i Ebrèos a vègnin punìs par
vej punìt Gesù.

[152] Dante al vorès ca ghi vegnès risòlt il problema da la redensiòn:
a nol vèvia, chel puòr diàu di Diu, altri mòuts di redìmi l'omp (e pur
encja la femina)?

[153] Beatrìs a si riferìs, i pensi, a se che Dante al sta pensànt.

[154] Chistu mòut di otègni la redensiòn--cul sacrifìsi di Crist.

[155] Li robis ca vegnin creadis da la bontàt divina a durin sempri.

[156] Se ca ven creàt propit, e in mòut dirèt, da la Bontàt Divina.

[157] Chistu a mi par ca lè un concèt Tomistic, e a si riferìs a se ca
susèit, o a un creàt, in seguit a la prima causa, ca sarès Diu stes cun
dut se ca ghi è coevàl.

[158] Coma l'imortalitàt, la libertàt, la someànsa a Diu. (Vandelli)

[159] O da la gjustìsia o da la misericordia divina.

[160] Diu al varès podùt sièlzi di perdonàighi il pecjàt al omp;
invènsi a là sielzùt di sacrificàsi luj stes. Cuala sielta a èse stada
pì generosa?

[161] Dante a lè curious di savèj parsè che sti robis a no durin in
eterno.

[162] A risèvin la so forma distìnta da chel che Diu a la luj stes
creàt.

[163] A bestis e plantis a ghi ven dat da li stelis vita individual da
la so potensialitàt.

[164] Perìcul di danasiòn par via daj so pensèjs pagans.

[165] Venere, Ciprina parsè che nasùda a Cipro.

[166] Il paganèsin.

[167] Venere.

[168] Il so muvimìnt luminòus al variava a seconda da la so capacitàt
individual di jòdi Diu stes.

[169] Svelt, dal Latin.

[170] Un daj ordins daj ànzuj.

[171] Riga ca taca na cansòn tal Convivio di Dante.

[172] Carlo Marcjel, fì di Carlo II d'Angjù, muart prima di doventà
Signòu da la Provènce e di Napoli. (Vandelli)

[173] Carlo al dovènta pì encjamò contènt tal riconòsi da la vòus
Dante, cal veva conosùt a Firense.

[174] Sal ves vivùt pì al lunc a no si varèsin vus chej maj ca son
capitàs dopo la so muart e che luj al varès podùt evità.

[175] Carlo a ghi varès mostràt il so amòu in mòut concret.

[176] A si trata chì di che part da la Provence ca sarès doventàda di
Carlo il Marcjel, com'l regn di Napoli, dopo la muart di so pari, Carlo
II.

[177] Che part da l'Italia ca sarès stada il regn di Napoli e ca
cunfinàva cuj Stas da la Glisia.

[178] Euro = vint cal ven dal S-E.

[179] Solfar.

[180] Par via di me.

[181] Par parafrasà: I so fiòj a erin disendèns di nonu Carlo I d'Angju
e Ridolf d'Asburgo, me misièr.

[182] ‘Ca mòrin i fransèis!' a sigàvin i siciliàns, ca no ghi volèvin
tant ben ai governàns fransèis--coma che in seguit a no ghi'an volùt
tant ben nencja a altri governàns.

[183] I comentatòus a no son ducjus d'acordu sul significàt di sti
righis.

[184] Stu Berto, fradi di Carlo, al varès bisùgna di vej intòr zent 
onèsta, di governàns ca no si profìtin dal so ufìsi par fàsi siòrs.

[185] Diu stes.

[186] Seguìnt il pensèj scolàstic: se ca è necesàri a nol pol no èsi
necesàri.

[187] Tal sens di civis, citadìn.

[188] Li sferis celèstis a làsin il so stamp ta indivìduos, ma a no
distinguin tra cjasa e cjasa o generasiòn e generasiòn.

[189] Ti vuèj da una corolàri ca ti fedi encjamò mièj--coma na siarpa
atòr dal cuèl.

[190] Diu.

[191] Chist'anima luzìnt, che'ncjamo i no cognosèvi, a si'a metùt a
parlà, coma un ca si sint ben dizìnt robis bièlis.

[192] Il tiràn Eselìn III da Roman, cal veva devastàt la cjera
trevisana.

[193] Venere.

[194] Folc da Marsilia.

[195] In cuant a li misèris che la nustra zent di ca dal Tilimìnt a'a
sufrìt tal zìru daj sècuj, Dante a la sens'altri razòn; ma ta la
cuestiòn dal pintimìnt i crot che Dante a si sbalièj: a no èse ta li
nustri bandis dut plen di zent ca no ghi interèsa un'ostia di nuja da
li robis materiàls, ca si dedica doma a la vita interiòu e spiritual;
ca vòu doma fa dal ben ai altris?

[196] A Trevìs, Risard dal Camìn, doventàt tiràn, a l'era pront da
vignì butàt jù. (A par di jòdi il crolà da la statua dal puòr Sadàm.)

[197] Malta = presòn riservada paj eclesiastics. Il vescul di Feltro a
l'era stat lì imprisonàt pal so àt di tradimìnt ca la causàt la muart
di divièrs di lòu.

[198] Dante a lè bon da ingusà la so lama ironica cuant cal vòu!

[199] Schiera di ànzuj, subit sot daj Serafìns e'i Cherubìns.

[200] L'altra anima che pur a splendèva.

[201] Gjojèl da na zona da l'Asia ca si clama Balascàn. (Robuschi)

[202] Tal infièr.

[203] Scju fòucs a sarèsin i Serafìns. In cuant a li sèis àlis ca ju
vistìsin, Dante a si'a basàt su Isaìa, VI.2: "Seraphim stabant super
illud: sex alae uni et sex alae alteri…" (Vandelli)

[204] Di savèj cuj chi to sos.

[205] Tal original Dante al crea vocàbuj coma "inlùja", "intuàssì," e
"inmìi" par significà entrà in luj, entrà in te, e entrà in me.  Cun
granda fasilitàt a si podarès usà scju vocàbuj encja tal furlàn: inmeà,
inlujà, insujà, innujà, ecc. il "dolce stil novo" a no lè, dopodùt,
tant diferènt dal bièl furlàn nòuf.

[206] La gran val = il mediteràneo; chel mar = l'oceano.

[207] I sugerìs i comentatòus pa na spiegasiòn clara su sti rafinatèsis
astronòmichis.

[208] Busìa, sitàt algerina, a è tal stes paralèl di longitùdin di
Marsilia, sitàt di Folc, cal sta parlànt.

[209] A la zoventùt. Crusa a era la prima femina di Enea.

[210] I beàs chì a'an dismintiàt, grasis al Letè, ogni sens di colpa, e
a recuardin doma il ben che a ghi è stat dat da la providensa.

[211] Al zira, o torna, atòr di chistu.

[212] Raab, ca veva vivùt taj timps pre-Cristians, a'è lo stes stada
beàda e unìda al rest di chej ca fan part dal trionf di Crist.

[213] Firense, ca è ta li mans dal diau, e che par causa di chel tanta
zent a sufrìs. (plàns).

[214] Il florin--o i bès.

[215] Il papa, ca nol custodìs i so agnèj.

[216] I decrès dal papa.

[217] Indulà che l'Anzul Gabrièl a ghi'a anuncjàt a Maria il vignì dal
Signòu.

[218] A vegnaràn prest premiàs chej ca son stas martirs par man di fals
pàpis e cardinài.

[219] Chistu concèt dal ordin e perfesiòn dal mont al vegneva in seguit
usàt daj Deìscj' coma la base da la so prova da la esistensa di un Diu
creatòu e perfèt.

[220] Chel equatorial e chel zodiacal.

[221] Par difòndi il so inflùs o virtùt a li robis da la cjera.  Che la
zent medieval a ghi ves crodùt al podèj che i pianès a'an su di
nualtris a si pos ben jòdi dal fat che tanta zent encja al dì di vuèj a
no planta li simìnsis tal cjamp e a no travàsa il vin se pì che la luna
a no è justa.

[222] Par via che, coma ca osèrvin i comentatòus, che gradasiòns di
clima chi vin a no esistarèsin; a si varès invensi estrèmos di cjalt e
di frèit.

[223] Il grado di diramasiòn dal sircul zodiacal da chel ecuatoriàl:
sal fos pì grant o pì pìsul, a si scumbusularèsin li stagjòns, etc.

[224] Pensa a se ca'è stat za dita si ti vòus capì se ca'a da vignì.

[225] Cul punt ecuinosiàl da la primavera--za indicàt pì'n su (vers 8
+).

[226] Ogni dì a si lu jòt pì prest dal dì di prima par via ca si mòuf
di dì in dì dal solstìsi invernàl vièrs chel dal estàt.

[227] I efiès: par esempli, a ven lustri pì bunòra; e chel al aumenta
il cjalt; e chel al fa crèsi li plantis pì a la svelta; etc.

[228] Prima ca no sèdin za ben formàs.

[229] Sicòma che Beatrìs a ghi fa part dal volèj divìn, li so asiòns a
van aldilà dal zì dal timp, ca ghi è rèdina doma ai mortàj.

[230] Diu a ghi mostra ai beàs da la cuarta schiera (dopo daj beàs da
la luna, di Mercurio e di Venere) i segrès.

[231] Diu.

[232] Tal mòut Tolemàic di jòdi li robis, il sorèli a l'era un umil
pianeta.

[233] La fia di Latona a è la luna (Diana), ca è chì rafiguràda cun
chel sercli luminòus che ogni tant a la circonda.

[234] Se che Dante al sint e jòt ta stu post celestial a no si pos maj
chì, tal nustri mont, godi, ne par descrisiòn ne in altra maniera
percepìbil.

[235] Prontis a tacà di nòuf a balà, coma ta un ritornèl.

[236] Dal interno di un daj splendòus. Chel cal parla al sarès Tomàs
d'Acuina.

[237] Se un al ves d'impedìti di bevi un tajùt di vin cuant chi ti'as
sèit, al zarès cuntra natura, coma ca sarès cuntra natura se l'aga a no
scorès jù viers il mar.

[238] Il fondatòu daj Domenicans.

[239] Berto = Berto Magno, filosofo e maestro di Tomàs d'Acuina; al
insegnava a Colonia, indà cal varès insegnàt encja Tomàs d'Acuina.

[240] Compilatòu benedetìn toscan di scris biblicos e eclesiasticos.
Secònt i comentatòus al veva provàt a riconcilià li cuestiòns
eclesiastichis e civilis.

[241] Dal Latìn: forum--cul so significàt di centro di publica
atensiòn, coma minsonàt ta la nota apèna data.

[242] Pieri il Lombart, teologo daj timps di Dante al veva ufrìt la so
opera a la Glisia coma ca veva fat la puarèta dal Vanzèli (Luca, XXI.1,
4), che' tal so puc, a veva dat pì daj sioràs.

[243] Coma che cuant che cu l'espresiòn "bròut di gjugjulis" i si
riferìn a un bròut cal sintilèa di puntìns di lus.

[244] A si trata chì di Solomòn, sul cual, secònt Vandelli, tancjus taj
timps di Dante a erin curious di savèj se, nonostant i so guscj'
epicureos, al veva otegnùt a la fin la so salvasiòn. Il so Cantico daj
Canticos al vegnèva usàt coma na cansòn par celebrà li nòsis da la
Glisia cun Crist.

[245] Dionìs l'Aeropagita.

[246] Li responsabilitàs ca ghi son stadis conferìdis ai ànzuj.

[247] Sant Agustìn. Chel cal "rit" a lè un cal veva contribuìt al
pensèj di Sant Agustìn ta la so opera ‘La Sitàt di Diu.' I comentatòus
a no son sigùrs di cuj ca si trata.

[248] Il spirit sant ca lè ta sta otava lus a lè Boetius, l'autòu di De
consolatione philosophiae. Boetius al pol mostràighi la via justa a
chej ca lu scoltin.

[249] Ducjus grancj' scritòus e teologos daj timps medievàj.

[250] Vir = omp.

[251] Siger di Brabant, un esponitòu da li ideis Averoìstis, ca metèvin
in dubit veritàs tomìstichis coma la imortalitàt da l'anima, la
libertàt di asiòn da la zent, etc.I comentatòus a no son propit sigùrs
parsè che Dante al loda Sigjer cussì tant, sa si pensa che Dante a
l'èra amiratòu di Tomàs d'Acuina, cal oponèva li idèis di Sigjer. A
proposit, Sigjer a l'era stat costrèt da l'Incuisisiòn di tàzi su li so
idèis. E Sigjer a si la scjampàda cul so sugerimìnt che li idèis
filosofichis a no son di necesitàt li stesis ca si'a cu la fede. Taj
nustri timps zent coma Siger a ven tamponàda da autoritàs
macartichìstichis o ashcroftiànis.

[252] Un ghi va davòu da li sutilèsis gjuridichis. Chel ca ghi va davòu
daj amforismos al entra taj studios da la medizìna.

[253] L'espresiòn (original: gloriosa-mente) a rint ben l'idea che
Dante a lè stat ben risevùt, e ben risevùt da la granda "mins" di
Acuinas.

[254] Da San Tomàs, ca l'era cussì interesàt di coma li robis a
vegnèvin causàdis da altri robis, a è doma just cal capìsi li "causis"
dal pensèj dubitòus di Dante!

[255] San Tomàs a si riferìs a se ca la dita taj vers 96 e 114 dal
cjànt precedent.

[256] A ogni creatura a ghi tocja rìndisi prin di rivà a capì (zì a
font) i segrès dal la providensa.

[257] Cussì: cu la granda caritàt di San Checo (Francesc) ; culà: cu la
granda sapiènsa di San Meni (Domenic).

[258] O chi conti di San Checo o di San Meni a fa lo stes: tant,
contànt di un a si conta di ducju doj, dal moment che ducju doj a vèvin
il ben sta da la glisia tal còu.

[259] Lasù ta che montagnùta ca si alsa da Gubio. I doj flumùs a
sarèsin il Tupìn e il Chiàsi (Chiascio).

[260] Da che altra banda (oriental) dal mont.

[261] Nocera e Gualt, secònt cers comentatòus a erin sot dominio di
Perugia e da' Angjoìns.

[262] Ta stu post chì a lè nasùt San Chechi, propit cuant (i dizarès)
ca era bisugna di un rinàsi ecclesiastic; coma che il sorèli al nas da
stu punt oriental doma tal ecuinòs primaverìl. Considerànt che chista
descrisiòn a ven da San Meni (Domenicàn), il complimìnt a lè
straordinàri.

[263] A continua la lode di San Meni: Clàmilu Orient, stu post, invensi
di Asìsi, par via che chì ghi'è nasùt n'altri sorèli a la Glisia.

[264] Sta "siòra" a sarès (adiritùra) la povertàt che Checo a la
sielzùt.

[265] Davànt dal pari.

[266] Pa la povertàt.

[267] Crist stes che, nut, a la sposàt la cròus.

[268] L'amòu pa la povertàt a no l'era risultàt da esempios coma chel
di Amiclat, chel puòr pecjadòu ca no si'a intimidìt par nuja cuant che
Gjulio Sèzar a si ghi'a metùt in front.

[269] Coma oservàt dal Vandelli, la strutura sintàtica di chista
tersina a no è tant clara tal original.

[270] Cjamps cussì fèrtij ca son prons par da racòls in gamba.

[271] Par via cal zeva in zìru vistìt coma un pesotàr. (La me femina a
dizarès coma me!)

[272] Il Papa Inocènt III.

[273] L'Ordin daj Francescàns.

[274] Onorio III, papa, che tal 1223 a la pa la seconda volta, e in
definitìva, aprovàt t l'ordin Francescàn.

[275] Coma ca è contàt tal libri Fioretti di San Francesco.

[276] Li stigmatis sacris che San Checo a la, secònt i so biografos,
partàt cun luj par un pu di àjs prin di murì.

[277] Èco di nòuf il paradòs da la siòra "povertàt."

[278] Dal grin da la siora povertàt.

[279] Stu colèga di San Tomàs al sarès San Meni, il fondatòu aj
Domenicàns--patriarca stes di San Tomàs.

[280] A si acumulèa mèris pa l'altri mont.

[281] I Domenicàns a no son coma i frarùs, puarès; a èntrin invènsi ta
posisiòns di perìcul spiritual, coma in ta li cjàsis daj aristocràtics,
daj governàns, etc.

[282] Stalis. Lat = se che i Domenicàns a pòsin dà di cunfuàrt
spirituàl.

[283] A basta pucja tela par metighi il capùcjo a ches ca ghi stan
visìn dal pastòu--par via ca son amòndi pucis.

[284] La corusiòn daj Domenicàns.

[285] Cf. Par.X.96.

[286] La corona di animis luminòsis.

[287] Par esempli, la lus da la luna, inferiòu a che dal sorèli, dal
cual a deriva.

[288] Iride, la serva mesagèra di Gjunòn.

[289] Eco, che par amòu di Narcìs a si'a riduzùt a nujaltri che na
vòus. (Se pasiòn par luj ca'a da vej vut par ridùzisi pì'ncjamò che in
pièl e vuès!)

[290] La stela polàr. I so vuj a si son movùs viers la vòus ca la
sintùt cu la stesa naturalèsa e rapiditàt ca si mòuf la gusielùta di
una bùsula vièrs la stela dal nord.

[291] L'altri "duca" al sarès San Meni, da la banda dal cual, par bocja
di San Tomàs, cussì ben si'a parlàt dal me duca--San Chechi.

[292] A la gloria da la Glisia, pa la cual ducju dòj, a mòut so, a'an
combatùt.

[293] Par.XI.31…. Chel cal parla a lè S. Bonaventura.

[294] Calaruega, la sitàt da la Castilia indulà ca l'era nasùt San Meni
(Santo Domingo).

[295] Il scudo (o emblema) dal re da la Castilia al mostra un leòn ta
un cuadrànt di sot e un leòn ta cuadrànt che in diagonàl ghi sta
parzòra.

[296] Druid--predi amondi fedèl a la so fede, coma ca èrin i druids
antìcs.

[297] Cuj erètics.

[298] Encjamò prin di nàsi a ghi veva causàt un sun a so mari di
parturì un cjan blanc e neri cal varès metùt a fòuc dut il mont
(Vandelli)

[299] San Meni e i Domenicans.

[300] Dominicus (= Domenico = Meni) a lè in Latìn il posesìf di
Dominus. A è curiòus notà che a no è doma un zòuc di peràulis ma un
sugerimìnt su la teoria  medieval ("nomina sunt consequentia rerum,"
coma cal dis Vandelli) che la personalitàt, il caràtar, di una persona
al ven influensàt dal so nòn. (Jò'i provi a pensà in ta cuali manièris
jò i soj se chi soj par via dal me nòn. Chi sa se chi sarès se il me
nòn al fos stat Filibert invensi di Ermes?)

[301] Cal sarès chel di dedicàsi a la povertàt. ("Va, vent li to robis
e dàighilis  ai puarès." San Matèo, XIX.21.)

[302] "Felìs" in ta ducju doj i significàs; e "Giovàna," coma cal
sugerìs Vandelli, in tal ebràic a si riferìs a na femina benvolùda da
Diu.

[303] La vigna = la Glisia; il vignaròu = il Papa.

[304] I comentatòus a son pì bravos di me a rindi na idea clara di
chisti righis.

[305] Pecjàs di eresìa.

[306] Li ghirlandis daj sans fra i cuaj a son San Checo e San Meni.

[307] Ta la Provensa, indà ca era na concentrasiòn di Albigèis, che San
Meni al provava a convertì.

[308] Una roda (ta la metafora da la biga) a è che di San Meni, grasis
al cual la Glisia a'a scovàt via tancjus erètics. Chì a vegnin in mins
robis puc gustòsis.)

[309] La roda di San Checo.

[310] In altri peràulis, i Francescàns a somèa ca no seguìsin pì
l'esèmpli dal puòr San Checo. (Sa si la pensa ben, a si resta
impresionàs da sta stesa idea cuant ca si visita la ba silica dal sant
a Asisi: a lè lì il paradòs di una glisia di un valòu inestimàbil ca
celebra un sant ca si veva dedicàt a la miseria!)

[311] Cuant che i triscj' a si lamentaràn ca no son cuj bojs in
paradìs.

[312] Tal elenco daj Francescàns a si pos encjamò chjatàni cualchidùn
ca lè restàt fedèl ai princìpis dal fondatòu.

[313] Scju ùltins a sarèsin i "spirituàj" ca insistèvin che li regulis
dal sant a vegnèsin seguìdis cun grant rigòu; chej altris a sarèsin
chej ca volèvin bandonà li so regulis dal dut.

[314] La cura da li robis mondànis.

[315] Iluminàt e Agustìn a èrin doj daj prins ca vevin seguìt il zòvin
Checo.

[316] Chiscjus, coma i altris teologos minsonàs ta sti righis, a fan
part di che corona ca circonda Dante e Beatrìs. (Vandelli, etc.)

[317] Coma cal sugerìs Vandelli, Natàn e Crisostom a son chì coma
esèmplis di òmis ca vèvin ausàt criticà i grancj'. Tal casu di Natàn,
luj al veva criticàt il re Davide par vèjsi incjasàt sù cu la femina di
Uria.

[318.Patriarca.

[319Arcivescul di Canterbury.

[320] Autòu di na famòsa Ars grammatica che par sècuj a'a tegnùt
contèns i fiòj di scuèla.

[321] La prima art a sarès la gramatica, la prima da li sièt matèris
dal "trivio e cuadrivio" (gramatica, dialetica, retorica, aritmetrica,
musica, geometria e astrologia).

[322] Tant Gjovachìn che Raban a erin scritòus di operis religjosis.

[323] San Meni? L'abàt Gjovachìn? Sant Tomàs stes?--Secont Vandelli
nisùn a lè propit sigùr di cuj cal intìnt Dante.

[324] Tal grin, o centro.

[325] Li stelis da l'orsa granda a ni son sempri visibilis par via ca
zirin atòr da la stela polàr.

[326] La prima roda (il prin mobil) a zira atòr da la stela polàr (il
spìs dal mani da la orsa pisula).

[327] Dante al invìda il letòu a imaginà duti li stelis minsonàdis fin
chì comado costelasiòns in forma concentrica.

[328] Il riferimìnt chì a lè a la costelasiòn da la corona, ca'a
derivàt il nòn da la gloria di Ariana, fia di Minòs, cal veva risevùt
da Bacò una ghirlanda in regàl par consolàla da èsi stada bandonàda da
Teseo.

[329] L'originàl "l'uno andasse al prima e l'altro al poi" al sugerìs
che li do corònis a si mòvin in sens opòst l'una da l'altra.

[330] Il letòu al varà na idea di coma che….

[331] Il sens di sti righis: Si si lasàn imaginà li costelasiòns che
Dante a ni'a descrìt, alòra i podìn vej na idea da la granda bielèsa da
li corònis di lus che Dante a la jodùt; na idea, però, che, in paragòn,
a'è cussì pisula e indistinta coma che il scori da l'aga da la Chiana
(na ròja da la Toscana) al da na idea da la velocitàt dal Prin Mobil,
il pì rapid daj cjelos. Insoma, na idea amòndi pìsula!

[332] Ìn che in antìcs a cjantàvin in onòu di Apòl.

[333] La Trinitat e, tal stes timp, l'unitàt tal so insièmit di divìn e
di umàn.

[334] San Tomàs.

[335] Eva.

[336] Crist, cu la so pasiòn e muàrt, a la sodisfàt li esigènsis da la
gjustìsia divina.

[337] Adàm e Crist.

[338] Solomon, che, in ta la sapiensa, a no la vut compàj. (Q.v.
X.109….)

[339] Il verbo, o idea di Diu.

[340] Il Diu pari.

[341] A si fa in tre, coma tal originàl.

[342] Il spirit sant.

[343] I nòuf òrdins daj ànzuj, tacànt cuj Serafìns.

[344] Scju rajs da la bontàt divina a pàsin in jù, da li sostànsis
angèlichis, fin a "informà" che robis "contingentis" ca dùrin puc e ca
son corutìbilis.

[345] La so aparènsa fisica, coma la influènsa daj cjelos, a varièa a
seconda daj càsus.

[346] Robis o bestis o òmis (e feminis pur) a varièjn l'un da l'altri;
però, dentri da la so specje, a si visìnin a l'idea esensiàl dal so
èsi. Chì tant Platòn che San Tomàs a son d'acòrdu.

[347] Vualtris i nasèis.

[348] La perfesiòn ta na creatura a ven otegnùda sa si'a la mediasiòn
dal spirit sant (vif amòu), dal fì (la clara vista) e dal pari (prima
virtùt).

[349] Tant Adàm (la cjera) che Crist a èrin perfès.

[350] Salomòn (cf.X.114).

[351] Cuant che Diu a ghi'a dita di domandà un regàl, Salomòn a la
domandàt di vej la sapiensa di podèj governà cun gjustisia.

[352] Ànzuj. (In altri peraulis, la conosensa teologica.)

[353] Se do premèsis, una necesaria e una contingènt, a pòsin maj
generà una conclusiòn necesària. (Conosènsa logica e teologica.)

[354] Sa è pusìbul vej un motu no causàt da un'altri motu.

[355] Il savèj sti robis al cumpuàrta na conosensa da la geometria e da
la filosofia.

[356] Tal vers X.114.

[357] Ca no lè a la par cun n'altri.

[358] Vers X.114.

[359] Il Signòu.

[360] Chista espresiòn, "piombo a'piedi," coma cal dis Dante, al parta
in mins l'imàgin di un galeòt cu na bala di plomp incjadenàda ta un
piè.

[361] Un al varès da èsi amòndi stupit par afermà o negà na roba prin
di vèjla studiada benòn, fin taj particolàrs pì pìsuj.

[362] Granda veretàt: I nustri sintimìns a "informin" il nustri pensèj
o intelèt o razonamìnt in ta manièris ca son fàsilis da jòdi

[363] Un ca no lè preparàt par zì in sercja da la veretàt a si
insiminìs di ideis ca pòsin èsi pezu dal so restà ignorànt.

[364] Parmenide, cal crodeva che dut il mont al fos creàt dal cjalt e
dal frèit; Melìs, cal crodeva che il motu al fos na ilusiòn; Bris, cal
volèva scuadrà il sìrcul.

[365] Sabelio: filosofo african dal ters secul cal negava il dogma da
la trinitàt; Ario: fondatòu daj Ariàns, sèta ca negava la eternitàt di
Crist; etc. (Robuschi)

[366] Sìmilis ai impùls ca fan cori l'aga tal vas apèna descrìt: San
Tomàs al parla dal sircul; Beatrìs dal centri.

[367] Beatrìs a cognòs il pensèj di Dante--encja prima ca lu cognòsi
Dante stes.

[368] Dopo la resuresiòn daj cuàrps.

[369] Di Beatrìs ca ju'a apèna preàs di sodisfà il pensèj (no encjamò
nasùt) di Dante.

[370] Da la grasia di Diu ca plòuf jù par sempri. (A è da notà che
Dante stes al usa il vocàbul "ploia," derivànt dal provensàl ploja.
Provensàl…furlàn: stesa roba!)

[371] Dante a la "sempre vive" che, teologicamìnt parlànt, a la un
significàt un puc diferènt.

[372] La luminositàt di ogni un di chiscju spirs a varia a seconda da
la grasia ca ghi'è stada conferìda--par merit. Cussì al dìs chel cal
parla--Salomòn, ca la di vej un gran merit, gjudicànt da la so
luminositàt, pi intensa di ogni altra tal sircul di dentri.

[373] Cu la resuresiòn il nustri cuarp al sarà perfesionàt da la Gloria
ca ghi è stada conferìda. (Nùja pì mal di cjaf o di zenòli o di
schèna!)

[374] Scju spirs luminòus a si mostrin ansiòus di rivestì i so cuarps
muàrs. Chì a bisugna che se che Salomòn al dìs taj vers 56-57 al sedi
vero, parsè che sinò al subentra un problemùt: A è indiscutìbil che
tanta zent a'a cuarps ca no son par nùja roba da desiderà--ne da la
zent ca ju'a ne da altris. Par podèj desiderà scju cuarps, chiscju beàs
a'an di èsi tant sigùrs che al moment da la resuresiòn i so cuarps a
saran tant mièj di chej ca'an bandonàt al moment da la so muàrt.

[375] Chista cualificasiòn a risòlf, un puc, chel problema chi'ai
esponùt ta la ultima nota: li màris, coma ben si sa, a no jòdin i
difiès daj so fìs.

[376] A no rivàvin a soportàlu par via dal so luzòu incandesènt.

[377] La vision di Beatrìs a no ven data da Dante taj so particulars
par via che scju particulars, insièmit a chej di tanti altris visions
di lasù, a ghi son zùs da la memoria.

[378] Ispiràs da la vision di Beatrìs.

[379] Ta un stat di beatitùdin pì alt.

[380] A è cussì clar che i ti ju rivistìs dut daj to rajs, o Eliòs (=
soreli = Diu).

[381] "Fa dubbiar ben saggi" tal original. La sostansa a è la stesa:
filosofos e siensiàs a'an sempri pensàt ai mistèris dal cosmo cuant
ca'an alsàt i vuj a li stelis da la via Latea.

[382] Il sen da la cròus.

[383] Da na punta a l'altra da la strica orizontàl, e dal punt pì alt a
chel pì bas, da la cròus….

[384] Ombrena = zent. (La peraula chì a ritèn pur il so significàt
normàl.)

[385] Cussì tal original; un strumìnt musical coma una viola.

[386] Chej, naturàl, di Beatrìs.

[387] Dante a si acùsa, par scusàsi, di vej posponùt il plasèj di
vuardà taj vuj di Beatrìs, dizìnt se cal dìs ta li ultimi righis.

[388] Sclèt.

[389] Ta la volontàt ca parta al mal.

[390]  Il coro daj beàs descrìs tal cjant precedènt.

[391]  La mins a va chì ta la figura di Diu cal tira e mola li rèdinis
su dut se ca susèit.

[392] Encja comprendìnt la disponibilitàt di scju beàs di fàni fiestis
la sù cun lòu, Dante al somèa un puc durùt cun chej ca no'an che granda
volontàt di resisti a li robis ca dan plasèj ta stu mont--e doma ta stu
mont.

[393] Cu la stesa premurositàt da la gema za minsonàda.

[394] Secònt Virgilio, Anchise a lè zut di corsa a incuntrà Enea cuant
che stu chì, coma Dante, a la visitàt il aldilà.

[395] Chel cal parla a lè Cjasaguìda, un antenàt di Dante. I
comentatòus a no son sigùrs dal parsè che Dante a lu fa parlà in latìn.
(Ca sedi parsè che, al di fòu di luj stes e pus altris, la lenga
"educada" prin di Dante a l'era il latìn?)

[396] Doventànt beat, Cjasaguìda al veva za "jodùt" che stu momènt al
sarès rivàt.

[397] Beatrìs.

[398] Diu. Tu, al dìs Cjasaguida, ti cros che il to pensèj al vegni
rifletùt in me par volontàt di Diu, che dut al sa; e par chel i no ti
mi domandis cuj chi soj.

[399] I beàs a pòsin ducjus vuardà Diu, cal riflèt, coma un spièli,
ducju i nustri pensèjs.

[400] Il sintimìnt (afièt) e l'intelèt (sen).

[401] Cul cjalt dal so amòu e cu la lus dal so infinìt savèj--e, al dìs
Dante, l'intelèt e la caritàt di scju beàs a è da la stesa intensitàt.

[402] Par via ca son indistinguìbij.

[403] Voja e argumìnt: manifestasiòns dal afièt e dal intelèt, minsonàs
pì'n sù, ca si esprìmin in manièris diferèntis.

[404] Cjasaguìda al esprìn contentèsa di vej Dante coma so disendènt.

[405] Cjasaguìda al varès gust se Dante, cu li so operis, al rivàs a
scurtàighi il timp dal Purgatòri al so bisàvul.

[406] Da scju murs antìcs al riva encjamò il sun da li cjampànis ca
segnin il pasà da li òris--coma a San Zuan, po.

[407] La me a'è forsi una pìsula esagerasiòn. Dante, o mièj Cjasaguìda,
al dis doma che Firense a steva "sobria e pudica"--ca vorès dìzi che i
so pecjadùs a pol vèju ben vùs.

[408] Al contrari daj timps di Dante stes, cuant che secont un so
contemporari (citàt da Vandelli) li frutis a vegnin sposàdis a dèis àjs
o mancu e a ghi vegnèvin dàtis dòtis cuasi sfarsòsis che i puòrs
genitòus a no podèvin permètisi sensa zi a robà!

[409] Divièrsis interpretasiòns pusìbilis: palasàs cun tanti cjàmaris
vuèjtis? Vuèitis par via daj vìsis daj pàris? Etc.

[410] Encjamò no era rivada a Firense che corusiòn coma taj timps dal
re Asiriàn Sardanapàl.

[411] Dut chistu lodà da li virtùs da la Firense di na volta a mi parta
in mins che righis da la Tempest di Shakespeare indula che il puòr
Gonzalo, tontonàt da Antonio e Sebastian, al da la so visiòn di coma
cal governarès l'isola se luj al ves di vèj l'oportunitàt:

    . . .Where I king on't, what would I do?
    I'the commonwealth I would by contraries
    Execute all things, no kind of traffic
    Would I admit, no name of magistrate.
    Letters should not be known; riches, poverty,
    And use of service, none; contract, succession,
    Bourn, bound of land, title, vineyard, none;…
    No occupation--all men idle, all;
    And women too, but innocent and pure;….

Chej altris, natural, a lu cjòlin in zìru; però la vision di un stat
ideal a la lo stes, coma ca la Cjasaguìda di che sorta di Firense ca
era na volta e che (i crot che Dante al pensi) a podarès èsi. A pòsia
dàsi che Shakespeare al sèdi stat al curìnt di chistu tocùt da la
Comedia?

[412] Usielatòu: un pas di montagna da'ndà ca si jòt ben Firense;
Montanàl: un pas da'ndà ca si jòt ben Roma.

[413] Pur esìnt siòr, B.Berti a si vistìva a la buna; e la so femina
pur a no si sbeletàva. (Il sugerimìnt chì, però, a lè che taj timps di
Dante li feminis a si pituràvin coma vuèj!)

[414] Famèis Guelfis siòris.

[415] Na stranèsa. Par me, chi'ai vivùt la pì granda part da la me vita
adulta in ta un ambient nordamericàn, chista oservasiòn di Dante a
somèa na roba metaforica e basta, un par mòut di dìzi. Par me a è di pì
cunfuàrt savèj indà chi vegnarài soteràt. Cal sedi Ashcroft, Powell
River, Vancouver, o cualchi altri post, a fa pucja diferensa. A
pensàighila, però, la zent di San Zuan (sens'altri che di na volta) a
si sint solevàda dal pensèj di vignì soteràda tal semeteri di Pardapòs,
indulà ca si cjatarà in compagnia di cussì tancju parìncj' e cognosìns.
Par chista zent l'idea di vignì soteràda ta n'altri paìs (no stin
nencja parlà di un post lontàn coma il Canada) a è insoportàbil--roba
da scumbusulàti la pas da la tomba! Cussì Dante a lè da cjapàlu a la
lètera.

[416] Cjasaguìda al para via a contà coma taj timps daj nònus di Dante, 
la zent (benestànt) di Firense a vivèva na vita regolar, a la buna; li
feminis contentis a cjasa cuj so òmis, che encjamò a no zèvin in Fransa
par afàrs.

[417] Cjanghèla = una di ches; Saltarèl = un brigant. Chej altri doj a
son esemplis di virtuositàt romana.

[418] Il sigà paj dolòus dal part.

[419] Chel di San Zuan (tal miès di Firense).

[420] Ferara? Parma? Roma?

[421] Coràt III di Svesia.

[422] Chel pòpul al sarès il pòpul Maometàn; i pastòus a son i pàpis.
(A è clar che sot il dominio di Bush la crocjata cuntra il mont
Musulmàn a'è stada risusitàda e a è plena di salut!)

[423] Chista peràula a no'è tal original, ma il sintimìnt al va
d'acòrdu cun chel esprimùt da Cjasaguìda ta li so ùltimi peraulis a la
fin dal cjant quindicèsin.

[424] A mi recuardin i comentatòus che l'usu dal "vu" al veva vut inìsi
e popolaritàt cuj Romans--e che in seguit a l'era stat puc usàt. Da
frut, però, i'eri cussì abituàt a usà il "vu" cu la zent pì ansiana di
me che, na volta stabilìt a Powell River, la usansa a'a continuàt, fin
al punt che par àjs, conversànt cu na me visinànt furlana ca veva un
dèis àjs pì di me, i no vevi vut il coragju di dàighi dal "tu" e,
sicòma chi si parlàvin abastansa di frequent, a mi varès parùt amòndi
stran il daighi dal "vu." Il risultàt di stu dilema a lè stat che par
àjs i no ghi'ai dat ne dal tu ne dal vu. Epùr i soj rivàt a comunicà lo
stes. No saj coma!

[425] Na alusiòn, chista, a la storia ca lezèvin Pauli e Francesca,
chej puòrs diàus!

[426] Cuant chi eri frutùt. (Naturàl che i "àjs" chì a son da capì coma
"condisiòns socjàls, etc.)

[427] No--no chel nustri, ma chel di Firense.

[428] No, i no crot cal vedi intindùt il furlàn.

[429] Par Cjasaguida, chistu a lè il mòut di dìzi ca l'era nasùt dal
1106. (Mièj daighi na ocjàda ai comentatòus par capì li sutilèsis di
chistu calcul stelàr--o planetàr.

[430] L'originàl: "Li antichi miei e io nacqui…" Chel sens, da li
voltis pezantùt, di colpa chi sint cuant che la me gramatica a è un puc
cussì cussì--beh, chel sens lì a si lizerìs un bel puc cuant che encja
Dante (ca si ten cussì visìn dal mestri di chej ca san) al usa
espresiòns cussì!

[431] A San Zuan (tal nustri San Zuan) stu "sest" chì i crot chi lu
clamarèsin un "borc." Ta stu borc di Firense ogni àn a festegjàvin il
dì di San Zuan cu na gran gara di corsa.

[432] Coma ca dìzin i comentatòus, Dante a si contenta di mostrà che i
so antenàs a èrin di Firense.

[433] Dal Punt Vecju al Batistèri di San Zuan.

[434] Tal sens di "artigjàn." I Cjamps, etc., a son esèmplis di zent ca
vegneva dal di fòu di Firense.

[435] Se Dante (o il so antenàt Cjasaguida) a la pensava cussì daj
contadìns dal la zona di Firense, se'l pensarèsia di nualtris puòrs
contadìns di San Zuan?

[436] Tal sens di un tipo cualsiasi.

[437] I comentatòus chì a jùdin a capì sti riferensis. La sostansa,
però, a è che Cjasaguida al rinfuarsa la so idea che ai so timps
Firense a l'era mièj di vuèj.

[438] Contradis = sitàs (coma tal original "citade.") Sens'altri an dè
di chej che vuèj a la pensin propit cussì cuant ca'an in mins i
extracomunitàris. Par un coma me, però, ca la vivùt il pì da la so vita
in Canadà, un paìs ca la una mistura di nasionalitàs, chistu concèt di
Cjasaguida a no lè tant solid.

[439] Sitàs, chistis, dùtis zudis in ruvìna.

[440] In cualchi roba, coma na sitàt, ca dura un bel puc.

[441] Èco, se Dante al fos stat di San Zuan invensi di Firense, chisti
righis a sunarèsin cussì:

    Jodùt i'ai jò'i Culòs e'i Castelarìns,
    i Bàitas, Castìgas, Pisìns e Tamajòs,
    ca èrin zent in gamba, da tegni a mins.

[442] Firense.

[443] Ravignàns, Beluncjòns…famèis di bacàns di chej timps là.

[444] Coma Cavalièr il Galigàj al veva tal so stema di cjasa una spada
cul mani e pòmul di òru.

[445] La famèa daj Piòj (Pigli) a veva un scudo cu na strica grisulìna
ta un sfont ros. (Vandelli)

[446] Staj (= staio): una specje di caretèl. Secònt i comentatòus la
referensa chì a è che famèjs, coma i Gjàis, ca vèvin trufàt il cumùn
cun scju caretèj di sal che, par via che a cualchidùn di lòu a ghi
mancjava na doga, a no vèvin la cuantitàt di sal ca varèsin dovùt vej.

[447] I Lambertos, ca ghi fèvin onòu a Firense.

[448] Cun vena un bel puc ironica, Cjasaguida al para via cussì a contà
da la degradasiòn da li usànsis fra i fiorentìns.

[449] La zentùta. Mièj dàighi na ocjàda ai comentatòus par vej na idea
clara da li relasiòns misnonàdis ta sti righis.

[450] "Incredibil" parsè che, secònt i comentatòus, daj Pera a no è
restàt sen, fòu che'l nòn da la puarta.

[451] L'insegna dal "gran baron" (Ugo il grant) a è stada vuèj (taj dìs
di Dante) cambiada cu na strica ornamentàl da Gjàn da la Bièla. (Par
altri a mièj zì la daj comentatòus.)

[452] I Bondelmòns, minsonàs un puc pì'n jù.

[453] Invensi da sposà la fia di Amidei, Bondelmònt a la sposàt n'altra
zòvina--roba ca'a causàt la division fra Guelfs e Ghibelìns.

[454] Statua mutilada di Marte in banda dal Punt Vecju--indà ch'encjamò
si jodèva ta chej timps . La pàs a era finida cul asasinamìnt di
Bondelmònt propit ta stu post. A mi ven in mins che--cuj sàja?--forsi
Marte che in chisti nòs di Avòst dal 2003 a si lu jòt cussì ben grant,
a lè ros coma che flamis daj fòucs di ducju chej incendios ca stan
bruzànt boscs dapardùt, encja chì a Ashcroft. Ca sèdin scju fòucs stas
judàs da stu Diu guerèsc?

[455] Il gilio--emblema di Firense--a l'era na volta blanc sù un sfont
ros, e cussì a lè restàt, encja se i Guelfs a vèvin tentàt di cambialu
da blanc a ros cun un sfont blanc.

[456] Fetòn a la volùt esi sigùr che so pari a l'èra il soreli. Apol a
la consentìt al desideri dal fì--cul resultàt disastròus ca si sa. E
par chel i paris encja il dì di vuèj a si tiring un puc in davòu dal
sodisfà dùtis li vòjs daj fioj.

[457] Parsè ca è impusìbul.

[458] Tal purgatòri e tal infièr.

[459] Cjasaguida.

[460] Chistu razonamìnt Tomìstic al rapresenta il "scolastic" tentatìf
di armonizà la libertàt di asiòn dal individuo cu la "providensa" o
onisiènsa di Diu. Il fat che Diu al sa belzà che jò i zaràj a copà Abèl
a nol rint necesari il me fratricidi: i soj jò chel cal fa la decisiòn
di copà il fradi. Lo stes, però, a si pos razonà che Diu al varès podùt
cambia li robis prima ca rivàsin a chel punt critic lì. Al varès, par
esèmpli, podùt acetà il regal che Caìn a ghi veva ufrìt cu la stesa
contentèsa cal veva acetàt chel dal fradi. Tal casu da la nàf ca seguìs
la curìnt, a è vera che na volta zuda ta la curìnt la nàf a vegnèva
strasinàda ju--che Diu, ca la jodèva zì jù a no l'era luj ca la pocàva.
A si podarès dìzi, encja chì, che prin che la nàf a si metès ta sta
curìnt, Diu al varès podùt calmà la curìnt, o fa alc di sìmil.

[461] Cjasaguida, cal jòt tal spièli di Diu, indà ca lè rifletùt dut se
ca la da vignì, al jòt pur se ca ghi susedarà a Dante taj timps ca'an
da vignì.

[462] Ipòlit a l'era stat esiliàt par èsi stat acusàt di vej tentàt di
sedùzi la madrigna, cuant che in realtàt (o almàncu secont Ovidio) luj
al veva resistùt a li luzìnghis ca ghi veva fat ic. (E ben si sa se che
li feminis a fan ta casus cussì, no? Dopodùt, "hell hath no fury like a
woman scorned," no èse vera?)

[463] L'esilio di Dante a lè stat contemplàt (a mi par di capi daj
comentatòus) a Roma, indulà che'l papa Bonifàs VIII al veva pucja
simpatia paj Blancs di Firense.

[464] Una famea nobil ca veva simpatia par Dante.

[465] L'acuila imperial.

[466] Il sens al somèa di èsi che a Dante a ghi sarà ufrìda asistensa a
colp, prin encjamò di domandàla.

[467] Cjangrant da la Scjala, Siòr di Verona.

[468] Marte. Ta scju dìs chì (vièrs la fin di Avòst dal 2003) sta
"stela" a è propit fuarta--pì luminosa ca sedi maj stada taj ultins 60
000 àjs, secont chej ca san. Pero, al contrari daj efiès che Marte a la
vut su Cjangrant, ta scju dis al sta creànt disastros ecologicos in
Europa (incendios, temperaturis cussì altis che fra l'altri a'an copàt
10 000 di lòu in Fransa) e pur u chì (30 000 sfolàs da Kelowna, e un
bel pùcjus encja chì a Ashcroft)!

[469] Li sferis dal firmamìnt.

[470] Encjamò prin che il Papa Clement V al invitàs Rico VII a vignì in
Italia, par dopo zìghi cuntra, Cjangrant, a nòuf àjs al veva belzà
mostràt li virtùs minsonàdis. Chì a si pos nota che, coma cal dìs
Thomas Gray tal so famous poema "Elegy Written Upon a Country
Churchyard," a son doma i grancj' ca pòsin mostrà disprès paj bès. Ai
puors diàus daj puarès a no ghi ven maj dada l'oportunitàt!

[471] Al savèva ben Dante, che la so fama a sarès duràda taj sècuj,
mentri che che di chèj ca l'an costrèt a esilià, sa esist, a esist
grasis a la fama che Dante stes a la.

[472] Coma cal sarès il so trisnònu Cjasaguìda.

[473] Un ca si lasa zì, ca si lasa domà da l'esilio, al ven distrùt.

[474] Si no'ai il coràgju di ricognosi se ca è veretàt, una dì, cuant
che il presènt al sarà doventàt timp antic, i vegnaràj dismintiàt dal
dut.

[475] Cuanta veretàt ca è ta sti righis! U chì, par esempli, a è tanta
zent ca vorès che jò i la smetès di criticà chej disgrasiàs ca vòlin
stabilì un altri deposit di imondìsis!

[476] Purgatòri.

[477] L'esilio.

[478] Diu.

[479] Beatrìs a lu sigùra che il plasèj celestial ca la vuardàt taj so
vuj al pol cjatàlu encja al di fòu daj so vuj.

[480] La brama di Cjasaguida di discori di nòuf cun luj.

[481] Chel che Cjasaguida al minsonarà a si presentarà svelt coma na
saèta.

[482] Un'altri luzòu.

[483] La stesa ambiguitàt (a l'ese il falcon cal svuala o il vuli dal
falconèj?) a è encja tal original.

[484] Ducju grancj'eròj medievàj, scju chi; fra di lòu, zent coma
Gotfrèit a èrin eròj da li primi crocjàtis cuntra i saracèns.

[485] Dante al vuarda taj so vuj e a ghi par pì bièla di sempri, roba
che, considerànt i superlatìfs ca la usàt fin adès, a somearès
impusìbul.

[486] Dante a si necuàrs ca son adès ta la sfera di Gjove.

[487] Beatrìs.

[488] Pa la so vergogna, na fruta--a ni dìs Dante--a cambia colòu, dal
ros al blanc, a colp.

[489] La sesta stela a sarès Gjove, pì temperada di Saturno (frèjda) o
Mars (cjalt).

[490] La lus stesa a sta formànt ai so vuj li lèteris da la nustra
lenga (ma i no crot dal furlan--purtròp!).

[491] Una da li Musis.

[492] Volèighi ben a la gjustisia vualtris chi gjudicàis la cjera.

[493] "Dùtis ches" a si riferìs a li lucis ca si stan pojànt sul colm
da la "M," fazìnt la "M" someà una sorta di gilio. Pal simbolismo da la
"M" i sugerìs i comentatòus, ca la san pì lungja di me.

[494] Diu.

[495] Informa = tal sens daj antics scholastics: ca ghi conferìs la so
vera sostansa o esènsa.

[496] Il valòu simbolic a lè pì o mancu cussì: i spirs (ca pòsin esi
jodùs coma la zent ca'a simpatia pa la monarchia fransèsa) a cambin cul
so sfavilà il gilio, cal rapresenta la cjasa fransèsa, in ta la forma
da l'acuila, simbul dal Impero, dimostrànt cussì che, tal livel
simbolic la zent a preferìs--o a varès da preferì--l'Impero al dominio
fransèjs.

[497] Il sugerimìnt di Dante chì a lè che la corusiòn (fun) da la
gjustìsia a deriva da la curia papal--cun Zuan XXII da Avignòn prin di
dut. (Vandelli)

[498] Coma cal veva fat il Signòu tal templi di Gjerusalem.

[499] La guèra adès a ven fata daj Papis ca ùsin scomunichis o altri
amonimìns cuntra i fedèj, e fazìnt cussì a ghi robin il pan spiritual
che il Signòu al voleva prejòdi par ducjus.

[500] Dante chì al sta apostrofànt, a si pensa, un daj papis (Clement
V?) ca l'era stat acusàt di impòni scomùnichis doma par cancelàlis se
un daj potentàs al ves vierzùt il so tacuìn!

[501] La Glisia.

[502] Il tu di sti righis a lè Zuan XXII (o un'altri papa coròt e
cìnic). Stu papa a si riferìs a S. Pieri e a S. Pauli in maniera
spresànt--e se ca gh'impuàrta a son doma i florins ca tegnin rafiguràda
la figùra di San Zuan Batista.

[503] Il splendòu daj beàs al somèa un'acuila--simbul che a Dante a ghi
sta amòndi a còu, par razòns za presentàdis.

[504] I mi cjoj encja jò la libertàt ca si'a cjolt Dante tal usà
"rostro" (latìn: rostrum = bec, o musa) par significà la musa o bec da
l'acuila.

[505] La figura da l'acuila che cussì a si sta esprimìnt a è fata di
chej tancju puntìns di lùs ca son i beàs ca ghi dan forma.

[506] Li vòus di ducju i beàs a èrin concentràdis ta l'unica vòus da
l'àcuila.

[507] Taj òrdins daj ànzuj.

[508] Il capucjo che il falconej a ghi ten sul cjaf.

[509] Chel stupit di un Satanàs di Lusìfar.

[510] Ogni creatura inferiòu a che daj ànzuj (Lusìfar in particular)
a'è coma un vàs masa pìsul par capì l'infinìt savèj dal creatòu.

[511] L'intelèt divìn.

[512] L'intelèt uman a lè regal dal intelèt divìn: regal grant, a si
sa; ma maj cussì grant coma chel da'ndà cal cjoj ispirasiòn--coma che
se un siòr a ni regala mil dollars, mil dollars a son tancjus, si
capìs; ma puc o nuja in confront al tesòu da'ndà ca vegnin.

[513] Cupiditas radix malorum est--inta ducju i sens.

[514] Puòr'on = puòr omp.

[515] Domanda, chista, che ducjus a si son domandàs, prima o dopo.

[516] Il cjadreòn di un gjudice.

[517] Tal sens di èsi il contrari di sutìlis.

[518] Sa si imedesimèa cu la volontàt divìna.

[519] Fin a chel punt chì dal razonamìnt da l'acuila, il me dubit al
restarès intàt.

[520] L'acuila.

[521] Vualtris umàns i no sèjs bojs di capì li sutilèsis da la
gjustisia divina. A si'è tentàs da dìzi, chì, che forsi a no sarès tant
na bruta roba se il creatòu a ni permetès di capì cuanchidùn daj so
mistèris. Parsè no? Forsi, sa ni spalancàs chel barcòn cal fa jòdi se
ca è la di fòu, tal so ort, par cussì dìzi, forsi i varèsin encjamò pì
amirasiòn par luj e par dùtis li robis ca la tal so ort. Ma i saj ben
che luj a lè ostinàt a insisti su la storia da la fede, sensa da la
cual i no podarìn maj godi da la belèsa dal so ort.

[522] Crist. E di che zent ca fa mostra di vej sempri Crist in mins an
dè tanta, coma ca è tanta la ipocrisìa da la zent.

[523] Danàs e beàs a si ju jodarà sfilà ta do filis: che daj beàs e che
di chej zùs in malòra.

[524] Imperatòu Berto da l'Austria.

[525] Il cugnàt di Berto al zarà a pièrdi l'Austria entri pus àjs.
(Cussì i comentatòus.)

[526] Stu chì al sarès Filìp il Bièl, da la Fransa, che, secont i
comentatòus, al veva falsificàt tanta monèda par podèj fa na guera.
Filìp pì tars a lè zut a murì dopo èsi stat ferìt da un cinghiàl.

[527] Ducju scju regnàns a'an una roba in comùn: la brama di vej e di
otègni teritòri daj altris--l'inglèjs al volèva la Svesia; il spagnòu
Gibiltèra (daj Morus); etc.

[528] Ca sarès il stes che dìzi che par ogni virtùt che stu suèt a la,
a la pur mil pècis.

[529] Di stu re di Sicilia a basta dìzi puc--a l'era un omp plen di
vìsis e basta.

[530] Il barba di Federico a l'era Jàcu, re da la Majorca. Jàcu II, il
fradi, a l'era re da l'Aragona. (Vandelli)

[531] Rasia: una region ca includeva part da la Bosnia, Croasia, Serbia
e Dalmasia. (Vandelli)

[532] Il re di Rasia a si veva profitàt dal fat che la so monèda a ghi
someàva a la monèda venesiana (I "matapan" venetos). (Vandelli)

[533] I Pirenèj, ca podèvin difìndi il re di Navàra da la Fransa.

[534] Il re di Cipro, fransèjs, a l'era un omp coròt e crudèl, secònt
Dante e secònt i comentatòus.

[535] I ghi domandi scusa; ma a si sa coma ca è, no? coma ca è, no?
Cuant che la Mùsa a dìs "fa cussi," alòra i faj cussì, encja se forsi a
sarès pì just fa culà.

[536] Chej puntìns di lucis ca formin il vuli da l'àcuila a son pì
brilàns (= di merit pì grant) daj altris ca ghi dan forma al rest da
l'àcuila.

[537] Re Davide, autòu daj Sàlmos.

[538] La sostansa di sti righis a par ca sedi che il cjantadòu (Re
Davide) al cognòs adès il gran premiu risevùt pa li so òperis.

[539] L'Imperatòu Trajàn.

[540] Cf.Purg. X.73] etc.

[541] Il paradìs e l'infièr.

[542] Ezechièl che, savùt da Zaìja cal sarès muàrt di lì a puc, a la
domandàt di èsi lasàt vif par encjamò un puc di timp par podèj fa
penitensa. (Robuschi)

[543] Coma tal cazu di Ezechièl.

[544] L'Imperatòu Costantìn ca la pasàt li lègis di Roma a l'àcuila,
sen dal Impero, e a la al stes timp stabilìt Bisansio coma capital dal
Impero.

[545] La che la sèa dal vuli da l'àcuila a taca a zì'n jù.

[546] Gulielmo il Bon, re da la Sicilia, planzùt taj timps di Dante,
pì'ncjamò pal fat che chej ca lu vèvin suseguìt, Carlo e Federico, a
èrin stas governàns da nuja. (Comentatòus)

[547] A si mostra dut risplendìnt e colòu di òru.

[548] Un daj trojàns ca vèvin lotàt cuntra i Grecs. Dante, naturàl, a
si necuàrs a colp di sta straordinaria rivelasiòn: se'l fàja un ostia
di un pagan u chì tal paradìs?

[549] Cussì Shelley cuant che ta la so "To a Skylark" al sint tal
cjantà da la lòdula un segnal di cualchicjùsa ca lè cussì tant pì bièl,
pì melodiòus di cualsiasi roba ca è di sta cjera, e che di conseguènsa
a ghi tocja èsi divìna.

    To a Skylark

    Hail to thee, blithe Spirit!
    Bird thou never wert,
    That from Heaven, or near it,
    Pourest thy full heart
    In profuse strains of unpremeditated art….

    Sound of vernal showers
    On the twinkling grass,
    Rain-awaken'd flowers,
    All that ever was
    Joyous, and clear, and fresh, thy music doth surpass….

    What objects are the fountains
    Of thy happy strain?
    What fields, or waves, or mountains?
    What shapes of sky or plain?
    What love of thine own kind? what ignorance of pain?…

[550] Ogni roba tal mont a è creada in conformitàt cul volèj di Diu (il
plasèj eterno).

[551] Dante al usa sta espresiòn latina par significà la esènsa di na
roba; e cussì i la usi encja jò, va su'l'ostia! In furlàn na peraula ca
si visinarès a sarès "robitàt," ca sarès la sostansa di na roba, coma
che in inglèis a si usa la espresiòn "whatness" o "thingness."

[552] La viva speransa (ca la un omp coma Trojàn) di zì a cognòsi Diu a
va a "vinsi" sul volèj (o amòu) divìn, ca ghi scolta a chej ca mostrin
speransa.

[553] Trajàn (la prima) e Trojàn (la cuinta) dùtis dos colocàdis ta la
sèa da l'acuila.

[554] Secònt i comentatòus, a lè stat San Gregorio a preà par che
Trajàn al tornàs fra i vìfs par fa dal ben--ca l'era il so desidèri.

[555] Voltàs: tal sens che in ta chistu momènt a là la nustra atensiòn.

[556] Crist.

[557] Tal vuli da l'àcuila, lì cal lus cuj altri beàs.

[558] Il spirit di Rifeo il Trojàn.

[559] Da grasia a grasia…

[560] (Pur. XXIX. 121-) Li tre siòris minsonàdis chì a son la Fede, la
Speransa e la Caritàt ca èrin cun Beatrìs visìn da la roda destra dal
so cjar. Chisti virtùs a ghi'an servìt coma batièsin al Trojàn pì di
mil àjs prin dal vigni dal redentòu. Coma ca dìs l'àcuila subit sot, a
è inùtil che nualtris puora zent i provàni a capì il mistero da la
predestinasiòn, cal contèn in se li razòns ca spiegarèsin--se doma i
rivàsin a penetralu--stranèsis teologichis coma che dal casu di Trojàn.
Lo stes, però, si si ategnìn al casu di Rifeo il Trojàn, a èse necesàri
che un pagàn, dizìn un indiàn canadèis da la epoca pre-colombiana, al
vedi vut li virtùs teologàls (caritàt, fede, speransa) e vej crodùt al
vignì di Crist, etc., par vej podùt esi acetàt la sù, tra i beàs? O
mistèri da la santa fede!

[561] Diu stes, ca lè chel cal ten in motu duti li robis.

[562] Par dìzi la veretàt, tal original Dante a la "s'affina,"
espresiòn ca mostra un perfet acòrdu fra il volèj daj beàs e il volèj
di Diu.

[563] Li sèjs daj vùj a si sbàsin e a si àlsin al stes timp, cussì coma
l'intensitàt da li lucis tal vuli da l'àcuila a si alsàva o sbasàva in
perfèta sintonìa cul parlà da l'àcuila.

[564] Tal original i vuj di Dante a si fìsin su la "mia donna." Purtrop
il furlàn a nol somèa vej l'ecuivalènt di chista espresiòn. La me
femina? No. La me siora? Nencja. La me zovina? La me fruta? La me
madona? La me biela? La me ninina? No. No. No. No e No.Il furlàn a no
la nisùna peràula ca si visina a la "mia donna." La "mia donna" tal
sens usàt da Dante a è espresiòn di gentilèsa, di rafinatèsa, di
galanterìa--cualitàs di un mont social e romantic che, i crot, a no la
maj parlàt furlàn. Il furlàn, almancu chel parlàt a San Zuan, a lè, tal
scori da la storia, stat lenga dal contadìn e lì, a è da amètilu,
espresiòns cavalerèschis coma la "mia donna" a son difìsilis da
cjatàlis.

[565] Semele, una amànt di Gjove, ca'a insistit di jòdilu tal so
splendòu e, tal jòdilu, a si'a brusàt e di ic a no'è restàt altri che
un grumùt di sinìza.

[566] Cualsiasi altra femina (fiola, siora, zovina, ninuta o fruta ca
sedi) a corarès il riscju di someà una di ches ca si vàntin  da li so
belèsis. Tal casu di Beatrìs, però, chistu aserimìnt che la so bielèsa
a sta doventànt sempri pì luminòsa a no si pol clamàla vanitàt. Cussì a
no è nencja just "perdonà" Beatrìs--coma che al inìsi i eri tentàt di
fa.(Sa ves vut un momènt di comprensìbil debolèsa feminìl i la varès
perdonàda a colp. Ma chì, se ca è da perdonà?)

[567] Il siètin splendòu al sarès al sarès Saturno, indà ca son apèna
rivàs. Ta la cjera adès a si sint l'inflùs di Saturno e da la
costelasiòn dal Leòn.

[568] Si capìn, no?

[569] Saturno.

[570] Saturno a l'era il re da la etàt dal òru, cuant che dut a era
coma ca varès da èsi, no coma vuèj cuant che dut (o cuasi) a è coma ca
è, e par sigùr no coma ca varès da èsi.

[571] Beatrìs.

[572] Ca jodèva dal jòdi di Diu stes.

[573] Dante chistu a ghi lu dis a un daj spiris luminòus ca ghi stan in
front.

[574] Beatrìs.

[575] Ta altris sferis celestis.

[576] Tant il ridi di Beatrìs che il cjantà daj beàs al varès, u chì,
una soavitàt cussì granda che Dante, in bròut di gjugjulis, a nol
podarès apresà--ma a si insiminarès dal dut, par sigùr!

[577] Cun che infusion di lus ca ven dal alt, la lus ca sta parlànt a
pol jòdi in ta la esènsa di Diu stes.

[578] Il me jòdi (inteletuàl) a si adeguèa a la lus divìna.

[579] Coma dita subit sù, nencja i serafìns a rivaràn maj a capì ducju
i segrès divìns.

[580] Dante a la met cussì: "Tra due liti d'Italia surgon sassi…." I lu
amèt: chistu al suna un puc mièj dal me mòut di esprimimi, almancu ta
stu casu chì. Ma se si'aja da fa… A pensàighila ben encja Dante al
varès aprovàt il pastrosès macaronic da la me riga, cu la so mistura di
furlàn "clasic" e furlàn di San Zuan.

[581] I comentatous a no son sigurs a cuj ca si riferìs.

[582] A l'era cognosùt coma Pieri Pecjadòu tal convent di Santa Maria
dal Puart.

[583] U chì i comentatòus a pàrlin di un anacronismo (par via che ai
timps di San Pieri Damiàn a no si usava encjamò chel cjapièl che i
cardinàj a partin vuèj. A no'è la prima volta, a propòsit, che Dante
(encja sal fa par bocja di San Pieri Damiàn) al mostra di èsi critic di
scju ministros da la Glisia.

[584] Cefàs = Cephas: San Pieri; il grant vasèl: San Pauli.

[585] Miga mal, Dante, cuant ca si buta a l'ironia!

[586] Cal sarès il flameà di San Pieri Damiàn.

[587] A la mari.

[588] Cf. Par. XXI. 4-12; 57-62.

[589] Prin da murì.

[590] Ànsi, il riguàrt cal sta mostrànt Dante di front di scju beàs, a
lu rint pì'ncjamò meritèvul di vignì ricognosùt da Diu--ca lè il so
objetìf.

[591] Il monastèri cal cjòj il nòn di San Benedèt.

[592] Zent pagana, ca no voleva savèighini da la nova fede.

[593] San Benedèt a la fondàt il monastèri di Monte Casìn tal 528.

[594] Il paganèsin.

[595] Salt = saldu. I fràris u chì a ghi'an tegnùt dur a la so fede.

[596] Dante al vòu jòdi il sant coma ca l'era, lìbar da che luminositàt
ca lu ten, in ta un bièl sens paradosàl, platàt.

[597] L'Empireo.

[598] La sù tal Empireo dut a è perfet, coma ca lè sempri stat.

[599] Tal Empireo il "èsi" a no lè na roba material, coma ca lè ta che
altri sferis o u chì tal nustri puòr mont. I beàs a pòsin rivà fin la
sù; roba ca no ghi è pusìbul a un puòr mortal coma Dante--almancu no a
stu punt.

[600] Cuant ca si veva insumiàt di vej jodùt na scjala ca si alsava fin
tal cjel, cun ànzuj ca ghi zèvin sù e jù.

[601] Puòr Svuàlt! Stu puòr Benedetìn a l'era propit lì, a partada di
man, e cussì i lu'ai usàt. Colpa so sa lè saltàt fòu propit cuant chi
zèvi in sercja di un Benedetìn cal rimàs cun salt!

[602] Convènt, o monastèri.

[603] Chel profitàsi da li renditis da la Glisia. (A si pensarès che la
debulèsa umana daj predis e fraris di na volta, coma la debulèsa di
chej predis dal dì di vuèj, acusàs di abusos coma chel da la pedofilia-
-a si pensarès che sti pècis a varèsin distrùt la Glisia sècuj fa. E
invènsi ic a para via--e abastansa benòn, secònt se ca si osèrva.)

[604] Se ca custodìs la Glisia a no ghi apartèn ne ai parìncj' daj
fraris e predis, ne a altris ca vòlin scuèdi.

[605] San Francesco.

[606] Miràcuj biblicos coma il spartì da li àghis o'l fa l'àga dal
Gjordan zì cuntra curìnt a erin pì grandi maravèjs che un pusìbul
intervènt di Diu di "corèzi" la corusiòn chi'ai apèna descrìt.

[607] Par via che Beatrìs a ghi'a permetùt di "vinsi" la so gravitàt
natural e di zì su svelt, coma un spirit.

[608] Il sen dal Zodiac cal seguìs il sen dal Toru a lè la costelasiòn
daj Zìmuj--e a è sot di chistu sen che Dante a l'era nasùt.

[609] Il firmamìnt.

[610] Il gran pàs al sarès la dificoltàt ca ghi resta a Dante di contà
da li robis ca no la encjamò descrìt dal Paradìs.

[611] I ànzuj.

[612] Dante al sta oservànt la luna da che altra banda, la banda che
nuàltris i no jodìn maj e ca no'à li màcis ca si jòdin da chì--da la
cjera.

[613] Pari dal sorèli.

[614] Maja e Dion a èrin li maris di Mercurio e Venere--ca ghi zìrin
atòr e visìn dal sorèli.

[615] Gjove a lè tal miès di Mars e Saturno; un cjaldòn, e l'altri
frejdùt.

[616] Vandelli al nota che taj timps di Dante i astronomos a riferìvin
ai poscj'indà ca èrin i pianès coma "cjasis."

[617] Coma la usièla, Beatrìs a sta spetànt, duta ansiosa, par
cualchicjusa di luminòus cal sta par spuntà da un momènt a l'altri.

[618] Dut il frut cal ven fòu da la influenza daj cjelos, cal sarès dut
il insièmit daj sans dal Empireo.

[619] Parsè che li peràulis a no rìvin a descrivi dut chel splendòu.

[620] Crist.

[621] Miga mal, no, sta teoria medieval di coma ca nàs na saèta!

[622] I si recuardàn ben che puc prin (Par.XXI.4+ e 62 + ) Dante a nol
varès podùt jòdi Beatrìs in ta dut il so splendòu; ma adès ca la jodùt
altri robis brilantis a lè pì preparàt a vuardà e apresà il ridi
luminòus di Beatrìs.

[623] Cuanti voltis chi vin vut ducjus chista esperiensa chì! Spes a
susèit che cuant chi si sveàn a colp, ta miès di un sun, i dizìn: èco,
bisùgna che stavolta i mi recuardi di se chi mi stevi insumiànt. Ma,
nonostànt il proposit di recuardàsi daj particulars dal sun, puc dopo
chi si sin ben sveàs il sun a lè zut su l'òstia e dut se ca ni resta a
è la certèsa chi si sin insumiàs di cualchicjusa ca meretàva di èsi
recuardàda. Tal casu di Dante, a sarès interesànt aplicà li teorìs di
Freud--o di Schachtel. (Chist'ùltin a lè chel cal dìs che la razòn pa
la cual i no si recuardàn daj suns a è par via che i suns di solit a
partin a gala li robis che propit i vorèsin vej--tal casu di Dante
chistu al somèa propit just--ma ca sarès cuntra i precès fondamentàj da
la nustra cultura di podèj vej o otègni.)

[624] Dante a nol rivarès a descrivi la bielèsa inefàbil dal ridi di
Beatrìs--e dal rest dal so aspièt sant e luminòus--nencja sal ves la
asistènsa di ducjus i poès ispiràs da dùtis li Musis.

[625] Ca sarès la poesia di Dante.

[626] La rosa = Maria; i gilios = i apòstui.

[627] Il so vuli a no l'era encjamò abituàt--o dal dut preparàt--a jòdi
visions luminòsis coma che ca sta par presentàsi al so vuli.

[628] La causa a sarès Crist stes.

[629] La presensa visìna--e di conseguensa tant luminòsa--dal Signòu a
ghi varès impedìt a Dante di podèj jòdi i altri beàs, lòu stes esìnt 
luminòus.

[630] Subit dopo che il Signòu, cu la so luminositàt, a si'a un puc
distansiàt, Dante al pol concentrà il so vuli sul bièl flòu (Maria--la
rosa mistica) representàt dal lustri pì intèns ca la davànt di luj.

[631] In tant e in cuant: in cualitàt e in intensitàt.

[632] Chista "flama" a sarès, secònt i comentatòus, che dal ànzul
Gabrièl.

[633] L'ànzul al "coronava" cu la so melodia chel gjojèl (zefìr) ca era
Maria, e ic a so volta a feva dut il cjel risplìndi coma da la lus di
un grant zefìr.

[634] Il Empireo.

[635] Il nonu cjel, o Prin Motu, cal imbràsa dut il rest dal mont. La
so visinànsa a Diu a ghi permèt di godi pì da li altris sfèris il calòu
cal ven radiàt da Diu e da li so asiòns divinis.

[636] Maria e la so simìnsa (il Signòu) a son zus in sù cussì a la
svelta che il vuli di Dante a no lè rivàt a seguìju.

[637] Tal original: Sti ànimis a èrin tal semenà "buone bobolce."
Interesanta la nota di Vandelli, cal sugerìs che "bobolce" a deriva da
"bifolca," ca significarès "cjera" o "cjampàgna" in ta cers dialès dal
nord. Al spiegarèsi, chistu, il significant di "bifolco," espresiòn cal
usàva me Barba Toni (puarèt) cuant che, da frutùt, i vegnèvi da luj
butàt par aria. Ca la vedi usada tal sens di "contadinàt" o di "vilàn"
o di "salvàdi" tal sens di èsi un ca l'era coma li altri bèstis da la
cjera?

[638] San Pieri, ca lè stat vitoriòus sul mal. Il "concilio" al sarès
il insièmit da li ànimis beàdis dal nòuf e dal vecju testamìnt.

[639] La nustra fantasia a no riva a rindighi gjustisia a la soavitàt
celestiàl di chistu cjant.

[640] Cussì a ghi dìs San Pieri a Beatrìs.

[641] Viru = Latìn (sanzuanizàt) par omp.

[642] Dal paradìs.

[643] Coma ca ni recuàrdin i comentatòus, San Pieri "ambulabat super
aquam, ut veniret ad Jesum." (Matt.XIV.25-)

[644] Un ca si prepara a afrontà un esam ca ghi vierzarà la strada al
dotoràt. Chistu bacelièr a la di tegnisi pront a provà (no a determinà)
la cuestiòn ca ghi ven proponuda dal mestri.

[645] Mestri--San Pieri; la cuestiòn su la cual al vegnarà esaminàt: la
fede.

[646] San Pauli.

[647] Pal significàt medieval e Tomistic di scju vocabuj i sugerìs i
comentatòus.

[648] L'intensiòn = il crodi (i crot), cal doventa sostansa, tal sens
scolastic di veretàt.

[649] Ca sarès il jòdi ta li veretàs eternis, aparèntis doma sa si è in
paradìs.

[650] Cun vigòu, cun pasiòn.

[651] Al so stamp.

[652] Gjojèl.

[653] A è fede sensa limit chista. I lezèvi tal Vecju Testamìnt alsèra
che righis ca contin di chel puòr diàu cal va taj cjamps di domènia in
sercja di stecùs par tègnisi cjalt. E Diu a ghi dìs a Mosè: "Copàilu.
Bisùgna cal vègni lapidàt." (Numars 15:32) Èco, a bisùgna vej una fede
da leòn (cussì par dìzi, sicòma chi no soj tant sigùr di cuanta fede
ca'an i leòns) par crodighi a la gjustisia di chistu Diu vecju.

[654] Il Testamìnt vecju e chel nòuf a son chì tratàs coma componìns di
un argumìnt silogistic.

[655] Tal sens di opera divìna.

[656] Ta sta metafora la natura a è paragonàda a un fabri ca no lè bon
di scjaldà e di dàighi forma a robis ca son aldilà da li so capacitàs--
ca sarèsin i miràcuj.

[657] Che robis consideradis miràcuj.

[658] Il Te Deum laudamus….

[659] Secònt il Vanzèli di San Zuan, San Zuan a l'era stat il prin a
rivà tal sepùlcri di Crist, ma San Pieri a l'era stat il prin a
entràighi e crodi che Crist a si'era rifàt vif.

[660] Tal sens che'l Spirit Sant su di lòu a si'a fermàt e cul
santificàju a ghi'a cussì permetùt di risèvi la veretàt.

[661] Si vin na sincuìna e na cuindizìna, parsè no na trina?

[662] Ta l'analogìa: il siòr = San Pieri; il servo = Dante.

[663] I vegnaràj incoronàt poeta, cu la corona di oràr, tal Batistèri
di San Zuan indulà chi soj stat batezàt.

[664] Coma che di fat, San Pieri a la fat a la fin dal ultin cjant.

[665] San Jacu al veva il so sepolcri in Spagna (Galisia), indà che par
jòdilu tancjus a pelegrinàvin.

[666] San Jacu al veva comentàt su la bondansa di grasis dal cjelo (la
nustra basilica--o la cjasa di Diu).

[667] I tre, Pieri, Jacu e Zuan, a vègnin a rapresentà la fede, la
speransa e la caritàt.

[668] Cul incoragjamìnt di San Jacu al pol adès vuardà la granda
luminositàt daj beàs che prin i so vuj a no èrin rivàs a sopuartà.

[669] Di front di Diu e daj beàs.

[670] Sal ves rispundùt luj al varès corùt il rìscju di someà vanitòus.
Mièj lasà che ic a ghi fèdi i complimìns.

[671] Coma ca dìs Beatrìs, a Dante a ghi è concedùt di vignì chì, ta
sta Gjerusalem, par visionà la so realtàt prima di tornà tal mont e
finì il so lotà ta la "Glisia militànt."

[672] Scritòus da la Bibia, etc.

[673] David.

[674] Diu.

[675] Salm IX.11: "Sperent in te qui noverunt nomen tuum," coma ca
lezèvin na volta.

[676] La speransa ca ghi è stada istilàda da San Jacu e Davide adès al
pol luj stes istilàla in altris.

[677] Al sinti li lodis di Dante, San Jacu al va propit in "bròut di
gjugjulis"!

[678] San Jacu al art di chel amòu ca ghi veva permetùt di afrontà il
so martìri fin al momènt da la so muart.

[679] Cuant che un al va in paradìs (da sta cjera) al varà sù doj
vistìs: il so spirit e il so cuàrp.

[680] San Zuan ta l'Apocalìs, cuant cal parla da la rsesuresiòn daj
cuàrps.

[681] Secònt chej ca s'intìndin, al tramontà dal sorèli (vièrs la fin
di zenàr) a ven fòu la costelasiòn dal Cancri. E, Dante al dìs, se sta
costelasiòn a varès na stela tant luminòsa coma ca lè chel lustri cal
spunta fòu daj beàs ta stu moment--cal sarès San Zuan--alòra a sarès
sempri dì par un mèis intèj. Chì jo, no volìnt èsi pignòu, i ghi làsi i
particolàrs a chej ca san.

[682] L'usièl = pelican = Crist. (Crist a ni ufrìs se stes coma che--
secònt la storia--il pelican a ghi ufrìs il so còu ai picinìns sos.

[683] Dante al tenta di jòdi se San Zuan a lè dotàt di cuàrp. San Zuan
al sodisfa la curiositàt di Dante cun se cal dìs pì'n jù.

[684] Cuant che il numar daj beàs ca sù al dovènta compàj dal numar
predestinàt da Diu di vignì "elèt" par rimplasà i ànzuj pierdùs che
volta da la rivolta daj ànzuj capitanàda da chel tramàj di Lusìfar.

[685] Doma Crist e Maria a son zus su tal Empireo cun cuàrp e spirit--
no San Zuan, al contrari da la legenda.

[686] Par via dal splendòu di San Zuan ca lu tegnèva imbarlumìt.

[687] Di San Zuan.

[688] Beatrìs a no ghi'è tal dì di Dante: a no ghi'è pusìbul jòdila par
via ca lè encjamò imbarlumìt.

[689] Anania a ghi veva ridàt la vista a San Pauli cul tocjàlu taj vuj
cu la so man.

[690] Chel cal fa contèns i beàs u chì a lè il prinsìpit e la fin di
dut se che l'Amòu (Diu) a m'insegna.

[691] San Zuan al vou savèj in maniera pì particolarizàda coma che
Dante a la imparàt a volèighi ben al Signòu.

[692] Il ben (amòu) ca si ghi vòu a na roba al ven pì grant se pì
granda a è la bontàt da la roba a la cual a si ghi vòu ben.

[693] Diu stes--l'esènsa ca'a dut sè ca è di bon.

[694] Aristotil? Platon? Altris? I studiòus a no son sigùrs.

[695] San Zuan.

[696] Secònt i comentatòus, chista a sarès na referensa a l'Apocalìs.

[697] Ta l'Apocalìs, l'àcuil;a a è minsonàda coma sìmbul di San Zuan.
(Apocal. IV.7.)

[698] …Di se cal volèva chi contàs.

[699] Dal Signòu.

[700] Diu. ("Pater meus agricola est."  Zuan XV.1)

[701] Encja a vuj sieràs i si rindìn cont di una lus ca ni bat ta li
sèjs e a voltis a ni svèa a colp.

[702] Par dìzila justa, il gran Diu prima di Adam al veva creàt i
ànzuj. Ma Adam a l'era sens'altri il prin omp creàt.

[703] Tal sens di "frut." Tal original Dante al usa "pomo," intindìnt
dìzi che Adam a lè l'unic frut che l'amòu di Diu a la creàt cuant ca
l'era zà madùr.

[704] Ogni femina a'è o fìja di Adam o a'è so nuàra par vej sposàt un
daj so fiòj.

[705] Il plasèj di Adam (il prin spirit) di contentà Dante a si pol
jòdilu sot da la lus ca lu inglùsa.

[706] Diu.

[707] Il paradìs terèstri.

[708] E i ti vus pur savèj, etc.

[709] Il gustà dal frut dal àrbul proibìt. (Se Dante al ves podùt
daighi na ocjada a che Eva ca ghi sta in bras dal Signou ta che famosa
pitùra da la Creasiòn dal Omp, al varès jodùt che, almancu par
Michelangelo, il frut dal àrbul proibìt a ghi'era sens'altri tal vùli
di che cocolota di Eva lì, coma che ben a somèa da la sberlocjada ca
ghi da a chel puarèt di Adam.)

[710] La proibisiòn di no tocjà il frut, etc.

[711] Adam al veva vivùt par 930 ajs. Dopo muàrt al veva pasàt tal
limbo 4302 ajs. Cul vignì dal Signòu, Adam a l'era zut sù tal Paradìs.
Si chè da la creasiòn dal omp al vignì dal Signòu a erin pasàs 5232
ajs. Si ghi metìn insièmit i 2004 ajs pasàt dal nasi di Crist al dì di
vuèj, Adam a lè stat creàt 7236 ajs fa. Taj nustri timps, l'aritmetica
da l'evolusiòn dal mont a'è cambiada un puc pì di un puchitìn.

[712] La lenga di Adam a era stada parlada fin taj timps di chel
cuarantavòt di Babèl.

[713] Razonèvul.

[714] "…Mobil, cual piuma al vento" a ven a mins.

[715] A è natural che l'omp al parli, ma la lenga cal decìt di parlà a
è na roba arbitraria ca decìt la zent di chì o di là.

[716] Il limbo, cal circonda l'infièr.

[717] "I" e "El" a sarèsin ducju doj nòns ca si riferìsin a Diu--il
prin, secont i comentatòus, al da da intindi cualchicjusa di cabalistic
(e il I stes a si riferìs al numar un Roman); il secont a lè Ebreo par
Diu.

[718] Ta 24 oris il soreli a si moveva tra cuatri cuadrans. La
"prin'ora" chì a sarès il prin cuadrant, sì che Adam, esìnt stat tal
Eden chel timp cal dura dal prin al secont cuadrant, al sarès restàt
tal Eden par puc pì di sèjs òris. (I amèt chi saj puc di sti robis
arcànis! Mièj zì là di chej ca san..)

[719] Li musis di San Zuan, San Jacu, San Pieri e Adam.

[720] San Pieri.

[721] Lucìfar.

[722] Tal infièr.

[723] Daj timps da la pasiòn dal Signou.

[724] La Glisia.

[725] Una part: i Guelfs; l'altra: i Ghibelins.

[726] Il Guascòn: il Papa Clement V; il Caorsìn: Zuan XXII (no il Papa
bon--Zuan XXIII--ma chel tristàt daj timps di Avignon. (Dèjt pur
n'ocjàda ai comentatòus.)

[727] Domanda dut, sensa platà nùja.

[728] Cuant che il sorèli a lè ta la costelasiòn dal "cuàr dal cjavròn"
(Capricorn).

[729] Mi tòcja inchinami al furlàn di la da l'àga (ma a lè doma un
prestit).

[730] Dèit na ocjàda vualtris ai comentatòus par capì chista arcana
oservasiòn astrologica di Dante. Pal momènt a basta savèj che Dante al
sta dizìnt ca son pasàdis sèis òris a cuant ca la par ùltin vuardàt la
jù ta la cjera. (Cf. Par XXII. 128--)

[731] Da lì ca lè Dante al riva a jòdi ta una banda il stret di
Gibiltèra, indulà che la nàf di Ulìs a si veva infondàt; ta che altra
la spiagja, ta la Fenicja, indà che Europa a veva morosàt cun Gjove.
Chel can da l'ostia di Gjove a si veva trasformàt in toru--toru gentìl,
si capìs--e a ic, secont Dante, a no ghi veva displasùt propit tant di
vej dovùt soportà il so "dols car'c."

[732] La nustra cjera.

[733] Una costelasiòn.

[734] "Cjar umana" a riferìs a la natura; "pitura" a riferìs a l'art."

[735] Leda, coma ca conta la storia, a era stada seduzùda da chel
scaltri di Gjove (ca li induvinàva dùtis). Savìnt che a Leda a ghi
plasèvin i cignos, a si'a tramutàt ta un di chej usièj lì e da bièl
usièl ca l'era doventàt, a la fat, beh, a la fat se ca la fat, cul
risultàt che dal òuf di Leda a ghi son nasùs i doj zìmuj che adès a son
lasù tra li stèlis. Dante, duncja, a ni sta dizint che ta stu moment la
bielèsa divina daj vuj di Beatrìs a lu'a pocàt a vuardà in alt, viers
il Prin Motu. A lè da notà, però, l'acopiamìnt da la soavitàt di
Beatrìs (e Dante a lè mat par ic) a l'atrasiòn cal sint pal bièl nìt di
Leda. Tant par gust i vorès sugerì che l'atrasiòn sintùda da Dante par
Beatrìs a'a--o a'a vut--taj timps indavòu cualchicjùsa ca veva in se
almancu un puc di tacadìs sensual ma che cul zì dal timp chista
atrasiòn fisica a si'a sublimàt in ta che figura spiritual che Beatrìs
a è doventàda, e di conseguensa in tal so viàs vièrs l'Alt. A mi ven in
mins--ma cu na spunta un puc diferenta--una poesia di John Donne. Donne
a si sintèva torturàt da che do costantis atrasiòns: il spirit da una
banda e il cuarp da che altra. Benòn--ta una poesia al trata di un tipo
coma luj, che volìnt sedùzi un bièla zovinùta, ma savìnt che luj al
varès da tègnisi sodisfàt di una relasiòn spiritual, a la fin a si
rasègna di otègni pur il so cuarp, dizìnt che, dopodùt, cuant ca si
trata dal spirit, beh, "the body is his book"!

[736] Il Prin motu e il nonu cjel.

[737] Ta cual post particular di stu cjel ca mi veva partàt.

[738] L'Empireo.

[739] Stu nonu cjel (il Prin Motu) a lè inglusàt da la luce e dal amòu
ca forming il pensèj divìn, coma che il nonu cjel al inclùt in se stes
ducju i altri vot cjelos.

[740] "Mant" tal sens cal inglùsa il nonu cjel e ducju i altris.

[741] A si jòt che il mestri di Dante a ghi veva insegnàt ben a jòdi i
mistèris da la santa aritmetica: il miès di dèis (= 5) e il cuint di
dèis (= 2) a son ducjus doj circoscrìs dal numar dèis; ma il dèis a no
lè inglusàt da chej altris.

[742] Il timp a la li radìs ta stu cjel, che dopo a si manifesta taj
altris vot cjelos, fin a determinà il suseguìsi da li ròbis ta sta
nustra cjera. A è da notà coma che chistu pensèj di Dante (che di sigùr
al riflèt il pensèj Tomistic) a ghi fa èco a li teorìs modernis su la
inseparabilitàt dal timp e dal spasiu e dal muvimìnt. Fra l'altri la
metafora dal timp ca la li so radìs platàdis ta un vas a'a aplicasiòn
ta cussì tanti ròbis di ogni dì. Basta pensà chi sin ducjus partàs a
pasà gjudìsis su se che jodìn, ca si trati dal comportamìnt un puc
stran di un nustri amìc o una gueruta come che dal imperatòu Bush, e
via dizìnt, sensa tant pensà a li radìs di se chi stin jodìnt.

[743] Il prin sen di na barba.

[744] Parsè ca lè stuf di sintila tontonà.

[745] Se chisti tre righis a'an un significàt un puc misteriòus, a son
pì'ncjamò tal original. I studious a no son tant sigùrs sul coma
interpretà il significant da la "fija." A pènsin, però, ca si trati di
Circe--che ostia di na maga ca varès tant afasinàt l'Ariosto cualchi
sècul dopo di Dante--che Circe, fija dal "Sol" (chel ca si fa jòdi a la
matìna e al sparìs cul scur da la sera) che a ghi fa aparì cussì bièlis
li robis dal mont che, par via di ches, un puc a la volta a si resta
ducju imbrojàs. I blancs (o inocèns) a dovèntin neris (o coròs). A
proposit, Dante al finìs la riga di miès cun "figlia." Jò, encja par
esigensa di rima, i la finìs cun strea. Fazìnt cussì i ghi cjoj via un
puc dal mistèri da la tersina, che forsi a no è tant na bièla roba. Ma
se si àja da fa?

[746] A mancja la guida da la Gloria e dal Impero.

[747] Zenar = la nèjf dal unvièr. In altri peraulis, prin che l'unvièr
al sedi dut finìt.

[748] Chel centesin dal dì cal vegnèva pierdùt prima ca si fes avànt il
calendàri gregoriàn.

[749] Adventus veltri qui debe extirpare cupiditate de mundo. (Tal
Vandelli) Il Veltro a lè stat zà minsonàt tal infièr.

[750] Da la Glisia--che a la fìn a zarà pa la diresiòn justa.

[751] Cu la veretàt.

[752] Tal originàl: "che'mparadisa." Sta peraula inventàda da Dante a
mi plàs--e a ghi va propit ben encja al furlàn.

[753] Chistu puntìn di lus (Diu) a lè par nualtris fàsil da capì--
abituàs coma chi sin a magìjs coma la lus dal laser, ca è buna da
svuarbà un ca la vuarda fìs par via da la so intensitàt.

[754] Chel puntìn di lus (Diu) metùt visìn di na stela, coma che na
stela a ghi sta visìn di n'altra stela, al somearès, in paragon, una
luna.

[755] Il concèt, chì, a lè dal sercli che ogni tant a si jòt atòr da la
luna--e il soreli a lè tant visìbis cuant ca'è l'intensitàt dal
splendòu da la luna. (Propit do seris fa i'ai jodùt un sercli biel e
grant atòr da la luna di Ashcroft. I sin a metàt mars. Il sercli a 
l'era na roba da jòdi sul seriu.. Jò i'ai pensàt, "Se'l vòlia dìzi?" E
cuant chi mi soj levàt la matina dopo il tre di mars dal 04, là di fòu
i'ai jodùt un cuatri centimetros di nèif. Che il sercli al vedi volùt
dìzi che? O cal vedi volùt dìzi che Lolli (la me cagna) a varà fra do
setemànis una sgaravana di bièj cjanùs? Ma!

[756] Il mont, ta stu casu, a lè chel cal inclùt ducju i cjelos che,
concentricos, a zirin atòr da la cjera, fin al Prin Motu. Si chè il
sercli atòr dal puntìn di lus (Diu) al zira pì svelt di ducjus.

[757] L'arcobalèn (Iris).

[758] Tal so splendòu, chistu sercli a ghi somèa pì daj altris a la lus
divìna par via di èsighi pì visìn. E chì, coma ca ni dìzin chej ca san,
i serclis apèna descrìs a rapresentin i òrdins daj ànzuj, tacànt cuj
Serafìns, seguìs dai Cherubins, i Tronos, li Dominasiòns, li Virtùs, i
Potentàs, i Principàs, i Arcànzuj e par ùltin i Ànzuj (puors Anzuj).

[759] Beatrìs a'a subit jodùt che Dante a l'era penseròus, ca nol veva
dut ben capìt.

[760] Diu. (La fisica moderna a ghi è d'acordu a l'idea che dut a'a
tacàt da un puntìn.)

[761] Il centro, cal sarès la cjera secont il sistema di Tolomeo.

[762] Esempli: il model; esemplàr: il modelàt. Il model al sarès chel
mont di la sù--l'Empireo; il modelàt: il mont di ca jù--chel sensibil.
Cussì a la pènsin i studious--e jò i ghi soj d'acòrdu.

[763] St' intorgulamìnt di metaforis a no lè doma colpa me; un puc di
colpa a bisugna pur  dàjghila a che benedeta di Beatrìs.

[764] "Stu chì" a lè il Prin Motu che, coma ca'è clar dal so nòn, a ghi
da muvimìnt ai altri cjelos. E chistu a ghi corispònt pì di dut al
sercli daj Serafìns.

[765] A ogni cjelo a ghi corispùnt il so sercli angjelic. Cussì al nonu
cjelo a ghi corispùnding i Serafìns; al otàf, i Cherubìns, e via
dizìnt.

[766] I comentatòus a ni dìzin che Borea a soflàva cun tre curìns: il
Maestràl, da destra; il Tramontàn, dal miès; e il Grecàl da la banda
sinistra. Ta stu casu al tira il Maestràl, il vint pì dols daj tre.

[767] In tal sens, i crot, che il fièr cul cjalt dal cjarbòn ardìnt al
doventa incandesènt.

[768] L'efièt chì a lè chel di mostràmi il stragrant numar di sintìlis
ca dan fòu i serclis celestiàj.

[769] A tèntin pì ca pòsin di someàjghi a Diu (il punt) tal so
splendòu.

[770] Tersina.

[771] Il vero al ven par prin comprendùt dal intelèt e in sèguit dal
amòu--ca lu seguìs coma che na onda a ghi va davòu da un'altra. (Dante
al usa la metafora dal "secondà" par esprimi chista idea.)

[772] Il merit a lè generàt da la grasia divina e da la buna volontàt
da la creatura.

[773] Sempri pì'n sù, secònt il merit .

[774] La grasia a para via a flurì encja tal secònt grup (di tre) ta la
gerarchia daj ànzuj--e a no svanìs, coma che invènsi a smètin di flurì
i flòus cul vignì dal autùn chì di nu, cuant ca si fa jòdi la
costelasiòn dal Arièt.

[775] I prins--chej che par prin a cjantusèjn sul finì dal unvièr.

[776] Scju òrdins a son nominàs ta la tersina ca seguìs.

[777] Dionìs l'Aeropagita, che na volta a crodèvin cal ves scrit il
libri De coelesti hierarchia. (Comentatòus.)

[778] San Pauli.

[779] Apol e Diana (soreli e luna).

[780] La sostansa di chisti righis a è che Beatrìs a sta sidìna par un
momentùt--chel tant che soreli e luna, o li dos costelasiòns nominàdis,
a son in ecuilibri. Pasàt l'ecuilibri, la luna a va jù e il soreli al
ven sù. E a stu punt Beatrìs a taca di nòuf a parlà.

[781] Beatrìs a'a jodùt ta la mins di Diu ta la cual si jòt ogni post e
ogni timp. E, i dizarès, chì a si unìsin idèis medievàls e modernis tal
ricognòsi la sintesi dal spasiu e dal timp e la impusibilitàt di
separàju.

[782] La bontàt di Diu a si'a cussì espandùt. A bisugna amèti, però,
che ta la solitùdin da la so pre-angjelica eternitàt, encja stu bon Diu
al veva bisugna di un puc di compagnia. Ma a bisugna sinti se cal dìs
Dante ta li righis ca seguìsin: prima da la creasiòn Diu al esisteva ta
un "ambiènt" ca nol veva ne un prin ne un dopo--un ambiènt ca l'era una
eternitàt fòu dal timp. Roba, chista, chi faj un pu di fadìja a capìla,
ma che però--coma apèna minsonàt--a somèa ca si visìni a li teoris di
astrofisica modernis, ca dìzin che il timp e il spàsiu a son leàs l'un
cun l'altri; e che tant l'un che l'altri a'an vut inìsi al moment dal
Big Bang, coma che il timp e il spàsiu, secònt Dante, a'an tacàt tal
momènt da la creasiòn.

[783] Coma za sugerìt, a somèa che prin da la creasiòn Diu a nol vedi
vut il timp di stufàsi.

[784] Li tre frècjs a corispùndin a scju tre elemìns: la forma
sostansiàl, la materia in se stesa, e l'insièmit "perfet" da la forma e
materia. A una mins medieval coma che di San Tomas chista fusiòn a
sarès stada comprensìbil e naturàl. Par me, chi'ai cualchi vansadìsa
dal medievàl, a mi'è fàsil capì stu concèt si la pensi coma cal fa me
fradi Flavio cuant cal va a sarpì ta la vigna. Il so impègnu al consist
in tre fasis: prin l'idea di coma cal vòu ca sedi la vit na volta
sarpìda; dopo, il sarpì stes--tac tac cu li fuàrfis di vit; e par ultin
la contemplasiòn da la vit che a stu punt a contèn in se la forma e la
materia e, tant par dìzila pì a la lungja, il potensiàl (il bon vin cal
vegnarà da l'ùa da li vìs cussì sarpìdis).  Propit cussì al fa chel
lasù. Ma chistu a mi met in mins i me milusàrs la di fòu ca'an encja
chej bisùgna di una buna dose di chel tipo di forma lì. Cussì a'è mièj
chi làsi la pena e chi cjoli su li fuàrfis di vit! A mi tocja amèti che
chel tipo di creasiòn chì a lè un bel puc different di chel ca si sta
preparànt di fa la me puòra cagna Lollipop, ca'è cussì rotonda e
sglònfa che o vuèj (17 mars 2004) o domàn a ti farà una sgaravàna di
cjanùs. E a pensà ch'an dè di chej ca pènsin che la creasiòn a fos doma
roba di na volta!

[785] La pura forma, la pura materia, e la uniòn pura da li primi dos,
coma za spiegàt.

[786] La configurasiòn, l'insièmit da li sostansis (tal sens
Aristotelic) che ta stu casu a sarèsin i ànzuj.

[787] Sot da la sfera da la luna, indulà che dut a è corutìbil. Chì la
materia a pol risèvi forma dal di sù.

[788] Ta sta zona di miès a è la uniòn da la materia e dal pur àt
divìn, ca si bràmin l'un cun l'altri e si tègnin sempri leàs. Chiscjus
a sarèsin i cjelos. Un bel puc pi tars a mi par che Pico da la
Mirandula al veva da vignì fòu cun l'idea che l'omp, esìnt tal pì alt
da la zona corutìbil a la il podèj di zì in jù o di zì in sù cuj ànzuj.
Mentri chi staj scrivìnt, però, a rìvin nuvitàs (che par dìzila justa
a'an puc di nuvitàt) che a Bagdad a si sint bombardà di nòuf. Chista
nuvitàt a seguìs la nuvitàt da la distrusiòn di un hotel a Bagdad doj
dìs fa, e dal masàcri di 200 spagnòi l'altra dì a Madrid, e via dizìnt,
ad nauseàm. E chista, naturàl, a mi fa vignì in mins ch'an dè pì di na
frigùja di ironìa tal clamani "potensa pura" nualtris puora zent chi
stin garegjànt par jòdi cuj cal mostra pì furbìsia tal distrùzi e copà.
Encja Pico, i crot, al sarès tentàt di rivisionà li so idèis--se pì ca
nol ves da vignì a jòdi la me cagna Lolli che stanòt pasàda a'a vut
sièt Lolùs. Ic, besòla, mentri ca ti vegnèvin fòu a ti'u lecàva e
sburtàva e rodolàva fin ca ti vierzèvin la bocjùta e a tacàvin a cainà-
-no saj propit se cun contentèsa par èsi rivàs ta stu mont, o cu na
lamentèla, ca sarès comprensìbi, par esi stas intrometùs ta'un mont ca
la duti che asurditàs ca ghi dan cussì tant da fa a li CNN di stu mont.
Ma encja sa ven da pensà che i cjanùs a si stèdin lagnànt, una roba a
no'è da dubità--e che a è il comportamìnt di Lolli che ta la
straordinaria maniera ca sta tegnìnt cont daj so cjanùs a si sta sul
seriu levànt da "potensa pura" a cualchicjùsa di angjelic.

[789] San Tomàs, secònt Vandelli, al dìs però che San Geronimo a si
basàva suj vecjus antìcs ca dizèvin che "angeli sunt ante mundum
corporeum creati."

[790] Tant par da un esempli: "In principio creavit Deus caelum et
terram…."

[791] I ànzuj, esìnt i "motòus" daj cjelos, a no podarèsin esi perfès
sa ghi mancjàs chel stes ca son ca son stas creàs par movi. Di
conseguensa, ànzuj e cjelos ( e dut il rest ca ghi dipìnt) a'an di esi
stas creàs tal stes timp. QED.

[792] Ca sarès il stes che dìzi, cun pi o mancu precision, che chej
osteàs di ànzuj malcontèns a son vignùs chì a rompini li scjatulis.

[793] Di zighi atorotòr di chel punt ca lè Diu.

[794] Coma ca nòtin i comentatòus, la supiàrbia di Lusìfar a'è metùda
in oposisiòn a la modestia daj ànzuj ca son restàs fedèj a Diu.

[795] Par grasia divina e par merit so, a no pòsin pì vignì coròs dal
mal. (E a Lusìfar se ghi vèvia mancjat? Forsi nùja. Forsi il contrari.
Forsi Diu al veva vut na debolèsa par luj, pensànt cal fos stat mièj di
chej altri ànzuj--forsi al spendèva un puc di pì par luj che paj
altris, se sàju jò. Roba chista ca sarès comprensìbil. Dopodùt a susèit
spès che un pari o na mari a vedi un preferìt fra i so fijòj. Chista
preferensa, però, a  pol vej vut un efièt negatìf: la genesi da la
supiàrbja di Lusìfar a pol ben derivà da lì.)

[796] E chistu afièt Lusìfar a la di vèjlu sintùt mancu daj altris--par
via, forsi, da la razòn chi'ai apèna sugerìt.

[797] Daj insegnamìns fas ta li "scuèlis" minsonàdis subit sù.

[798] Par via ca dìzin il fals savìnt di dìzi il fals.

[799] In altri peràulis, dal momènt ca no pol dàsi che na eclìs a sèdi
susedùda par dut, l'oscuramìnt dal soreli a la di esi stat dovùt a un
miràcul.

[800] Secònt i comentatòus, Lapos e Bindos a èrin nòns ca si'u cjatàva
par dut ta la Toscana daj timps di Dante.

[801] "Ignorance," a si dìs in inglèjs, "is bliss." Ta stu casu a somèa
ca sedi il contrari--almancu secònt Dante. Ma jò i no soj cunvìnt al
sent par sent che la posisiòn di Dante a è che justa. I staj pensànt a
un puòr contadìn di chej timps là che, sensa nisùna scuela, dut se cal
sa al sa par via dal plevàn dal so paìs e di se ca ghi conta. Se stu
plevàn a ghi dìs che sa nol vòu che la so anima a zèdi a finila ta chel
fòr ca lè l'infièr, alòra a bisùgna ca ghi fedi na ofèrta al plevàn e
cal otègni stu tocùt di tela che il plevàn a lu sigùra ca è un tocùt da
la vela da la barcja di San Pieri, e che chistu tocùt di tela a bisùgna
ca lu impìcj insìma dal so armàr e ogni sera a ghi dìzi un paternoster
o doj. In ta stu casu se l'àja da fa stu puòr contadìn? Al crompa la
tela e ogni sera a ghi dìs il so paternostri o avemaria. Adès, secònt
Dante e, i crot, secònt chej san Tomàs prima di luj, stu contadinàt a
nol va a pièrdi doma i bès ca ghi'a dat al plevàn, ma encja la so puòra
anima. A mi par che chistu puòr disgrasiàt al ven--par dìzila cun
delicatèsa--freàt do voltis, e a la granda!

[802] Cal sarès, com'che ben si sa: "Euntes in mundum universum
praedicate evangelium omni creaturae." (Grasie, Vandelli.)

[803] A ven in mins una da li storiutis di Chaucer ("The Pardoner's
Tale") ca conta di un di scju predicjadòus cal fa tintinà li monèdis di
arzènt ta li so sachètis contànt strambolòs dal zènar.

[804] Scju fraris (di Sant'Antoni) e altris a si profitàvin da la
semplicitàt da la zent cul vèndighi "indulgensis falsis." ("Ca jòdi
chì, sjòra: chistu vuesùt--che in realtàt a l'era un vuesùt di na puòra
bestia apèna pursitàda--a lè na relìcua di San chistu o di San chel
altri. Chel che, furtunàt, a lu'a al zarà a pasà di sigùr cualchi bièl
àn di mancu tal purgatòri. Ca lu crompi, su, pa la salvasiòn da la so
puòra anima." E la sjorùta, benedèta, coma fàja a resistilu?) A
proposit, la me puòra mari a ghi voleva un ben dal mont a Sant'Antòni,
chel di Padova e chel di Versuta. A ghi voleva cussì tant ben che cuant
che, da pìsul, me fradi Esio--puarèt--al sufriva di epilèsia, a lu'a
vistìt cul àbit di un frarùt di Sant'Antòni e tegnùt vistìt cussì par
un àn a pat che Sant'Antòni a lu vuarìs. E Sant'Antòni a lu'a vuarìt.
Che volta lì la "moneda" a no somèa ca sedi stada falsa, par via che
fin in ùltin il Barba Esio a no si veva pì malàt. Puòra mari e puòr
barba Esio--requiescat in pacem!

[805] Il timp esìnt curt, i vin da siguràsi che il discors a si limiti
al timp ca ni vansa.

[806] La mins dal omp a no riva fin la sù.

[807] "Miàrs e miàrs a lu servìvin; dèis mil voltis dèis mil a ghi
stevin in front." (Danièl 7:10.)

[808] La infinitàt di ànzuj za minsonàda.

[809] Tronos, chì, a lè da intìndisi tal sens coletìf di ànzuj.

[810] L'amòu che i ànzuj a esprìmin pa la prima lus (Diu) ca ju iradièa
a varia, dipendìnt da la capacitàt di amà dimostràda daj ànzuj--che
coma chi vin jodùt a no son ducjus compàjs.

[811] Encja sa si divìt in ta un numar infinìt di spièlis angèlicos, al
resta sempri un--coma prin ca ju creàs.

[812] Il mizdì.

[813] Cul rivà da l'aurora cualchi stela la sù a sta svanìnt.

[814] L'aurora. Pì ca dovènta dì e pì il cjelo a si siera, fazìnt
scomparì li stelis, fin a la pì luminòsa.

[815] Il insièmit daj ànzuj--i nòuf ordins ca zìrin atorotòr dal punt.

[816] Tal sens di imbarlumìt.

[817] Il punt (Diu) a l'era inglusàt da chel che luj stes al inglusàva-
-tal sens ca ghi conferiva il so splendòu.

[818] La bielèsa di Beatrìs a va cresìnt cussì tant che encja si usàsin
dùtis li làudis chi ghi vin fat fin chì, a no sarèsin asàj par descrìvi
nencja una pisula part da la so luminòsa bielèsa.

[819] Da chel chi mi recuardi jò, cuant che a San Zuan i jodèvin una
biela fruta e i volèvin usà il pì grant cumplimìnt par descrivila, i
vegnèvin fòu cul superlatìf "Ma a è propit na roba da jòdi!" Chistu i
dizèvin, si rivàvin a sierà la bocja ca ni restava spalancàda tal
jòdila.  

[820] Comic o tragic: un scritòu di na comèdia o di na tragedia.

[821] Un ca la la vista debulùta.

[822] In realtàt, che il surìdi di una fantasùta al insiminìsi un
fantàt a no'a di pari roba strana. Tal casu di Dante, però,
l'insiminimìnt a lè adiritùra un turbo-insiminimìnt.

[823] L'Empireo (il cjel di pur luzòu).

[824] Tal Empireo Dante al jodarà i beàs e i ànzuj (li do milìsis). I
beàs a ghi vegnaràn mostràs coma ca somearàn tal dì dal judìsi
universal, cuant che li animis a cjolaràn su di nòuf i so cuàrps.

[825] A si è necuàrt che adès al veva na capacitàt da jòdi tant pì
granda da la so solita capacitàt.

[826] Si si recuardàn coma che la Comedia a taca, cun Dante pierdùt ta
la foresta, sensa pì la capacitàt di cjatà la strada justa, alòra i
podìn ben capì ca la a la fin cjatàda sta strada.

[827] Il flun, li faliscjs, i flòus ta li rivis--dut chistu a lè un
preavìs di se cal vòu dìzi.

[828] L'idea, sedi se ca sedi, a'è che di da l'idea di un cal ingropa
li sèjs cuant cal fa il sfuàrs di pensà, o di jòdi se ca no è normal di
jòdi.

[829] A stu punt a ghi'a parùt che l'onda a no fos pì dreta e lungja
coma un flun, ma ca ves forma circolàr.

[830] Se un a si gjava la so mascara al somèa se ca l'era prin di meti
sù la mascara.

[831] I ànzuj e i beàs.

[832] I comentatòus a ni recuardin che il sircul a lè, tra l'altri,
simbul da l'eternitàt, di na roba ca no'a nè inìsi nè fin.

[833] Clif = rivòn di culìna = clivo tal talian di Dante (Vocabolario
della lingua friulana, di Maria Tore Barbina). L'interesànt chì a lè il
fat che encja in inglèjs a si dis "cliff" par significà un straplòmp, o
rivòn. A pol dasi che la etimologia da li do peraulis a sedi diferenta.
Il inglèjs "cliff," al deriva dal inglèjs antic, mentri che i pensi che
il clif furlàn = clivo italian al derivi dal latìn. Ma i no esclùt che
tant l'un che l'altri a vèdin la stesa radìs.

[834] Beatrìs a ghi mostra il grant numar daj beàs ta sta rosa.

[835] Il paradìs.

[836] Il numar daj beàs a lè cuasi complèt. A mancja puc post taj
scjalìns di stu empireo.

[837] Il zì in paradìs a lè paragonàt al zì a na fiesta di nòsis.

[838] Rico VII a la, di fat, intivàt a vignì in Italia cun l'intensiòn
di regolà li robis, ma, secont i comentatòus, a la cjatàt tanta
ostilitàt tra i Guelfs e altris che i so bojs proposis a son zus a
mont.

[839] Ta stu periodo il papa al sarà Clement V che, par di fòu, al farà
fenta di zi d'acòrdu cun Rico VII; ma di sot al farà coma il vièr, cal
guasta se che l'imperatòu al vorès fa.

[840] Simon Magu a si veva meretàt un postùt tal sercli otàf dal
infièr; cussì tant Clement V che Bonifàs VIII (chel d'Alagna) a
vegnaràn butàs encja pì'n sot!

[841] I beàs.

[842] La compagnia daj ànzuj.

[843] Descrìt chì a lè un sbuzighès di às ca van e vegnin daj flòus e
daj poscj' indà ca làsin la so mièl.

[844] Diu.

[845] Pì di chel tant dovùt a li variasiòns dal merit.

[846] A mi ven in mins la situasiòn dal Irak che, mentri chi scrif (16
di Avrìl dal 04) a somèa ca stedi doventànt sempri pèzu. Tant par da un
par di esèmplis: un daj cuatri ostagjos italians a lè stat gjustisiàt
qualchi dì fa e i altris a pol dàsi ca vègnin fas fòu taj prosins dìs;
i americans a'an pierdùt una otantìna di soldàs ta li ultimi dos
setemànis, sensa contà chel numar amondi pì alt di irakens ca son stas
fas fòu tal stes timp--un milesincsent, pì o mancu. Èco, la comunitàt
internasionàl a vorès ristabilì l'ordin, la pas, ta sta nasiòn
disgrasiàda e introdùzi libertàt e democrasia. Ma libertàt e
democrasia--un vivi pì o mancu normal e godìbil, insoma--a no lè
pusìbul fin ca no vègnin ristabilìdis l'ordin e la pas. A'è par na
razon coma chista che Dante al dìs che il "gjoldi" tal post celestial
cal sta descrivìnt al pol èsi realtàt doma se il post stes a lè
"sigùr."

[847] Ta stu nustri mont--in particular, Firense.

[848] Enìs = la orsa granda; so fì = l'orsa pìsula. Sti dos
costelasiòns a si li jòdin sempri insièmit ca fan il so ziru atòr da la
stela polar.

[849] Roma di bielèsis di stu mont an davèva pì di ogni altri post.

[850] Di Diu.

[851] Stu pari a lè San Bernart di Clairvaux. A lè chì coma simbul da
la contemplasiòn.

[852] Beatrìs a è metùda tal ters scjalìn. Tal pì alt a è Maria, tal
secont Eva, tal ters Rachel, e cun ic Beatrìs. Chì--secont i
comentatòus--a si jòt dut un incrosamìnt di artimetica simbolica. (Il
tre a lè la radìs dal nòuf; e sta radìs a rapresenta la trinitàt, e
Beatrìs a ghi fa part dal nòuf, che ta stu lavoru a la tanti
corispondènsis ca sugerìsin la perfesiòn.)

[853] Il paragon chì a lè che luj a lè tant lontàn da la visiòn di
Beatrìs la sù tal alt di luj, coma che pur un sprofondàt tal mar a è la
visiìn dal mont indà ca "tona."

[854] Tal Limbo, prin sercli dal Infièr, a era zuda par suplicà
Virgilio cal judàs Dante.

[855] Servo dal pecjàt.

[856] Encjamò.

[857] San Bernart di Clairvaux.

[858] Coma ca ni dìzin chej che di latìn e di grec a s'intìndin,
Veronica a vòu dìzi "figura vera." Si chè, la Veronica a sarès chel
sujamàn, usàt da Crist zint su tal Calvari, ca la ritegnùt la imàgin da
la musa dal puòr Signòu, imàgin ca è encja il dì di vuèj conservada ta
la basilica di San Pieri. La Croasia ta chej timps la a era un post na
vura lontàn. Vuèj, par significà la stesa roba a si dizarès, forsi, che
par jodi sta Veronica a vègnin fin "da li 'mèrichis."

[859] A esìst na storiuta ca dìs che una dì un a la scuntràt San
Bernàrt cal cjaminàva besolùt ta la banda di un bièl lac. "Bun dì, Siòr
Bernàrt," a ghi'a dit stu chi. "A no l'èse amondi bièl stu lagut?" San
Bernart a la scjasàt il cjaf e vignìnt fòu da li nùlis a la rispundùt:
"Lagùt? Se lagùt?"

[860] Maria.

[861] Ca sarès il post indà cal va jù il sorèli.

[862] Una part dal scjalin pì alt, indà che Dante al jòt il splendòu di
Maria.

[863] Stu post indà ca sta par spuntà Maria a lè pì luminous di
cualsiasi altra banda dal scjalìn, o almancu cussì a mi par di capì.

[864] Chista, a mi par a mi, a è una da li rari voltis che Dante al usa
un paragon ca nol somèa adàt a la situasiòn. Tal casu di Maria il
lustri a lè una roba da desiderà; tal casu di Fetòn, il lustri cal
ilùmina il timòn a lè un lustri cal parta il puòr Fetòn a la so
distrusiòn.

[865] I comentatòus a jòdin sta oriflama coma na antica bandiera di
combatimìnt fransèsa, colorada di ros e di zal. Ta stu casu, la lus di
Maria.

[866] Ca è doma just, par via che Bernart a lè partàt a la
contemplasiòn. A'è da notà da l'ultima riga che encja Dante al sta
otegnìnt chista capacitàt.

[867] Grasis a Maria, la ferida lasàda tal omp dal pecjàt originàl a'è
stada metuda in via di guarigjòn.

[868] Eva.

[869] Il cjantòu (o cjantadòu) a lè David, cal veva cometùt il fàl di
fa copà Uriah par imposesàsi da la so femina, Betseba. La bisàvula di
David a era Ruth.

[870] La rosa.

[871] Il mur cal divìt i òrdins daj beàs--chej dal Vecju Testamìnt e
chej dal Nouf Testamìnt.

[872] Plen, complèt.

[873] Scju poscj' a no son encjamò stas ocupàs da beàs ca'an da vignì.

[874] La separasiòn a è tra chej--inclusis li feminis ebrèjs--che
crodùt a ghi vèvin a un Crist futùr e chej, sot di lòu, ca ghi vèvin
crodùt a un Crist za vegnùt.

[875] San Zuan Batìsta e i sans ca vegnaràn subit nominàs a segnin la
granda separasiòn no doma fra il Vecju e Nòuf Testamins, ma a mostrin
pur la corispondensa fra li feminis e i òmis.

[876] Ta chel interval di doj àjs fra la so muàrt e la muàrt di Crist,
San Zuan a la lambicàt--se lambicà a è pusìbul--tal limbo.

[877] An dè di comentatòus ca si gratin il cjaf pensànt a stu pensèj. A
èse pusìbul che il numar daj "elès" al sedi il stes tant par chej ca'an
vivùt prin di Crist che par chej ca'an vivùt dopo la muàrt di Crist--e
ca pàrin via a nasi e a vivi in numars sempri pì als? Jòi i crot che
scju comentatòus a'an ogni razòn di gratàsi il cjaf, ma i'ai il timòu
che cul tant gratà a pierdaràn ducju i so cjavièj, e a la fin a no ghi
ni savaràn ne pì ne mancu di prima.

[878] Par via di esi  muàrs prin di vej savùt distìnguj fra ben e mal.

[879] Chej che pì'n bas a sarèsin chej nuars da frutùs che se di merit
an dàn, a lu'an par via daj genitòus.

[880] I varès preferìt il paragon cal fa Dante fra la inevitabilitàt e
gjustisia di dut se ca è cu la curispundensa fra dèit e anèl. Ma stu
paragon a no la curispundùt a li me esigènsis di rima. E alòra a
bisùgna contentàsi di cussì.

[881] Di latinismos l'originàl an da encjamò di pì! (La zent
imprimurìda--"festinada" par Dante--a sarès che rivàda chì prima dal so
timp: i frutùs.)

[882] Sta peraula  i no l'ai cambiada par nùja: il furlàn a ghi torna
ùtil encja a Dante ogni tant!

[883] Diu, al spiega San Bernart, al conferìs li so grasis coma cal vòu
luj. Li so razòns a son se ca son. A Dante--e al rest di nualtris--a
ghi basta jòdi l'efièt da li grasis conferìdis: a no ocòr cal savèdi li
razòns.

[884] Esau e Jacu (Gen. XXV: 25) a vèvin mostràt di odiàsi cuant ca
èrin encjamò dentri di so mari.

[885] Ta la prima etàt--che da Adam a Abram.

[886] Coma che la circuncisiòn a ghi conferìs virtùt ai mascjus a mi'è
difisilùt capì.

[887] L'Arcànzul Gabriel.

[888] Maria, chì clamada Augusta pal fat che ic a regna ta stu impero.
I doj minsonàs a son Adàm e San Pieri.

[889] San Pieri, sintàt a la destra di Maria, al ven fat risaltà da
Dante pì di Adàm, sintàt a la so sinistra.

[890] San Zuan l'Evangelista, cal veva vut la vision daj momèns brus
che la Glisia a varès vut da afrontà taj timps da vignì.

[891] Visìn di San Pieri.

[892] Mosè, sintàt visìn di Adàm.

[893] Àna, la mari di Maria.

[894] Lusia a ghi veva racomandàt di judà Dante tal so momènt di pì
grant avilimìnt.

[895] Vut = risevùt. Il sartòu a si adàta a fa'l so indumìnt cu la
stofa ca ghi è stada data. Cussì San Bernart a si adàta a la capacitàt
di scoltà e capì ca la Dante.

[896] Maria.

[897] Su li cualitàs di Maria, descrìtis chì taj tre paradòs di stu
tersèt, i sugerìs di consultà i comentatòus.

[898] Tu i ti sos chè che….

[899] N'altri paradòs: il fatòu di Maria a si a fat fa da chè che luj a
la fat.

[900] La "rosa candida" dal Empireo.

[901] Tal sens di lus dal mizdì, cuant che il soreli a lè tal punt pì
cjalt.

[902] Pal me jòdi. San Bernart, coma ca si jòt, al fà dut il pusìbul
par judà Dante.

[903] Ta la so maniera silensiosa, encja Beatrìs e i altris beàs a stan
supplicant Maria, coma cal sta fazìnt San Bernart.

[904] I pensi che Dante al intìnt dìzi che Maria a gradìs il preà di
ducjus--no doma daj beàs. Ma a pensala ben, nualtris ca jù cuant chi
preàn i preàn pa l'intercesiòn di chistu o di chel altri sant o beàt.
Si chè, a la fin daj cons, i no sin propit tant lontàns l'un dal altri.
Si no a no ni resta che sperà che cualchi sant o beàt la sù a ni
perdoni.

[905] Tal alt di Diu stes.

[906] La lus di Diu a è sostansa in se stesa, mentri che ogni altra lus
a no'è che riflesiòn di chista.

[907] I oràcuj da la Sibila, scris su fuèjs, a vegnèvin spierdùs dal
vint.

[908] S'interna…si scuadèrna: stes vocàbuj dal original. La metafora a
funsiona tant ben tal furlàn che tal taliàn.

[909] Espresiòns tomistichis: sostansis = se ca è in se stes; acidèns =
manifestasiòns (variabilis) da li sostansis.

[910] La "naf" daj argonautos a ghi veva fat ombrena al oceano, roba ca
veva lasàt Netùn a bocja vierta. Che tersina chì a è comentada a lunc
da Vandelli e altris. Jò i interpreti l'espresiòn "letargu" coma na
maniera di dìzi di Dante che ta stu moment, jodìnt la conesiòn
universal fra sostansis e acidèns, roba che nencja i pì grancj'
filosofos a jòdin cun clarèsa, a si sint cussì esaltàt da restà sensa
peràulis, a bocja vierta, coma ca l'era restàt Netùn stes tal jòdi, pa
la prima volta, un'ombrena insima di luj. E par via da la straordinaria
importansa di sta visiòn, Dante al pensa che un istant (punt) e basta
di straviamìnt (letargu) al sarès l'ecuivalènt di vincjasìnc sècuj di
straviamìnt da chel altri straordinàri momènt, chel di Netùn e Argos.

[911] Diu al restàva il stes ta la so eterna imutabilitàt; ma jò, cul
vuardàlu, i rivàvi a jòdighi aspiès chi no vevi maj jodùt prin di adès.

[912] Iris = l'arcobalèn. (Iris = il Fì; ir's = iris = il Pari.)

[913] L'altri ziru (il ters) al sarès il Spirit Sant.

[914] Paragonàt a la realtàt di chel che jò i'ai jodùt, chel chi'ai
jodùt a no lè che puc e nuja rispièt a la realtat di se che jò i'ai
jodùt. Esempli: I faj na corsa fin jù in paìs cu la machina. Pa la
strada i jot na fantasìna ca mi par cussì tant bièla da fami zirà il
cjaf e cuasi cuasi zì tal fosàl. Eco, Dante a mi dizarès che la vision
chi'ai vut di sta fantasìna a no si visìna nencja un puc a la so
realtàt. Alòra jò i pensi: ma òsti, se la vision stesa a'a cuasi cuasi
bastàt a fami zì fòu di strada, se susedarèsia si ves da jòdi la
realtàt stesa di sta bièla nina? ‘Cramènt, i zarès a fracasàmi!

[915] Secont i comentatòus, ta la apostrofe di sta tersina a è una
definisiòn di Diu e da la Trinitàt. Jò, che chista tersina i stenti a
capìla benòn, i sugerìs i comentatòus, ch'an san di pì di me.

[916] E ca no podèvin cjatà.



***END OF THE PROJECT GUTENBERG EBOOK LA DIVINA COMèDIA: COMPLETE***


******* This file should be named 16190-8.txt or 16190-8.zip *******


This and all associated files of various formats will be found in:
http://www.gutenberg.org/dirs/1/6/1/9/16190


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.net/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.
This particular work is one of the few copyrighted individual works
included with the permission of the copyright holder.  Information on
the copyright owner for this particular work and the terms of use
imposed by the copyright holder on this work are set forth at the
beginning of this work.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.net

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.net),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH F3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS,' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTIBILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, is critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org

Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including including checks, online payments and credit card
donations.  To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.

Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.

Each eBook is in a subdirectory of the same number as the eBook's
eBook number, often in several formats including plain vanilla ASCII,
compressed (zipped), HTML and others.

Corrected EDITIONS of our eBooks replace the old file and take over
the old filename and etext number.  The replaced older file is renamed.
VERSIONS based on separate sources are treated as new eBooks receiving
new filenames and etext numbers.

Most people start at our Web site which has the main PG search facility:

http://www.gutenberg.net

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

EBooks posted prior to November 2003, with eBook numbers BELOW #10000,
are filed in directories based on their release date.  If you want to
download any of these eBooks directly, rather than using the regular
search system you may utilize the following addresses and just
download by the etext year.

http://www.ibiblio.org/gutenberg/etext06

    (Or /etext 05, 04, 03, 02, 01, 00, 99,
     98, 97, 96, 95, 94, 93, 92, 92, 91 or 90)

EBooks posted since November 2003, with etext numbers OVER #10000, are
filed in a different way.  The year of a release date is no longer part
of the directory path.  The path is based on the etext number (which is
identical to the filename).  The path to the file is made up of single
digits corresponding to all but the last digit in the filename.  For
example an eBook of filename 10234 would be found at:

http://www.gutenberg.net/1/0/2/3/10234

or filename 24689 would be found at:
http://www.gutenberg.net/2/4/6/8/24689

An alternative method of locating eBooks:
http://www.gutenberg.net/GUTINDEX.ALL

*** END: FULL LICENSE ***
